<!DOCTYPE html>
<html lang="en">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>Садок вишневий коло хати</title>
    <link rel="icon" href="../book.png" type="image/png">
    <style>
        body {
            font-family: Arial, sans-serif;
            margin: 0;
            padding: 0;
            background: url("1background_golovna2.jpg"); /*no repeat center center fixed;*/
            background-size: cover;
            background-attachment: fixed;
        }

        .menu {
            display: flex;
            justify-content: space-between;
            margin: 10px 10px;
        }

        .menu-button {
            border: none;
            border-radius: 10px;
            padding: 15px;
            color: bisque;
            font-size: 18px;
            cursor: pointer;
            flex: 1;
            margin: 0 5px; /* Отступ между кнопками */
            background-color: rgba(0, 0, 0, 0.30); /* Напівпрозорий фон */
            backdrop-filter: blur(5px);
            transition: background-color 0.3s ease, backdrop-filter 0.3s ease-in-out, transform 0.5s ease;
        }

        .menu-button:hover {
            background: rgba(0, 0, 0, 0.2);
            transform: scale(1.02);
        }

        .menu-button:first-child {
            margin-left: 0;
        }

        .menu-button:last-child {
            margin-right: 0;
        }

        .header{
            padding: 20px;
            text-align: center;
            background-color: rgba(0, 0, 0, 0.3);
            color: white;
            font-size: 20px;
            font-weight: bold;
            backdrop-filter: blur(4px);
            margin-bottom: 10px;
        }
        /* Стилі карток творів та письменників*/
        .work-card { /* загальне створення картки */
            display: flex;
            align-items: center;
            background-color: rgba(0, 0, 0, 0.25);
            backdrop-filter: blur(5px);
            border-radius: 10px;
            padding: 15px;
            margin: 15px 10px;
            gap: 20px;
            transition: transform 0.3s ease;
        }

        /*.work-card:hover {
            transform: scale(1.01);
        }*/

        .work-image { /* фото твору в картках */
            width: 120px;
            height: 160px;
            object-fit: cover; /* Зберігає пропорції зображення */
            border-radius: 10px;
            flex-shrink: 0; /* Не дозволяє зображенню зменшуватися */
            box-shadow: 0 0 10px rgba(0,0,0,0.4);
        }

        .work-content { /* штука для створення тексту в картках із творами */
            flex: 1;
            display: flex;
            flex-direction: column;
            color: bisque;
        }

        .work-content h2 { /* заголовок картки */
            font-size: 24px;
            text-align: center;
        }

        .work-title { /* назва твору */
            font-size: 22px;
            margin: 0 0 10px 0;
        }

        .work-text { /* штука для створення карток */
            font-size: 16px;
            margin: 0 0 15px 0;
            color: #ddd;
        }

        .button-container { /*для кнопок внизу картки */
            display: flex;
            justify-content: space-between;
            margin-top: 10px;
        }

        .tvori-button {
            border: 2px dashed wheat;
        }

    </style>
</head>
<body>
    `<header class = "header">
        <h1> Читати "Гайдамаки" </h1>
    </header>`
    <div>
        <div class="menu">
            <a href="../tvori.html" class="menu-button tvori-button" style="text-align:center; text-decoration:none;">Твори</a>
            <a href="../pismenniki.html" class="menu-button" style="text-align:center; text-decoration:none;">Письменники</a>
        </div>
    </div>

    <div>
        <div class="work-card">
            <img src="../photo_tvoriv/gaidamaki.jpg" alt="Фото твору або автора" class="work-image">
            <div class="work-content">
                <h2 class="work-title">Короткий паспорт твору</h2>
                <p class="work-text"><span style = "color: white;">Автор:</span> Тарас Григорович Шевченко</p>
                <p class="work-text"><span style = "color: white;">Жанр:</span> Історико-героїчна поема</p>
                <p class="work-text"><span style = "color: white;">Рік написання:</span> 1839–1841</p>
                <div class = "button-container">
                    <a href="analiz_gaidamaki.html" class="menu-button" style="text-align:center; text-decoration:none;">Повний аналіз</a>
                    <a href="../pissmenniki/t_shevchenko.html" class="menu-button" style="text-align:center; text-decoration:none;">Автор</a>
                </div>
            </div>
        </div>

        <div class="work-card">
            <div class="work-content">
                <h2 class="work-title">Текст твору</h2>
                <p class="work-text" style = "text-align: center;"> <blockquote>Василию Ивановичу Григоровичу<br />
на память 22 апреля 1838 года</blockquote><br />
поема<br />
<br />
Все йде, все минає — і краю немає.<br />
Куди ж воно ділось? відкіля взялось?<br />
І дурень, і мудрий нічого не знає.<br />
Живе... умирає... одно зацвіло,<br />
А друге зав'яло, навіки зав'яло...<br />
І листя пожовкле вітри рознесли.<br />
А сонечко встане, як перше вставало,<br />
І зорі червоні, як перше плили,<br />
Попливуть і потім, і ти, білолиций,<br />
По синьому небу вийдеш погулять,<br />
Вийдеш подивиться в жолобок, криницю<br />
І в море безкрає, і будеш сіять,<br />
Як над Вавілоном, над його садами<br />
І над тим, що буде з нашими синами.<br />
Ти вічний без краю!.. люблю розмовлять,<br />
Як з братом, з сестрою, розмовлять з тобою,<br />
Співать тобі думу, що ти ж нашептав.<br />
Порай мені ще раз, де дітись з журбою?<br />
Я не одинокий, я не сирота, —<br />
Єсть у мене діти, та де їх подіти?<br />
Заховать з собою? — гріх, душа жива!<br />
А може, їй легше буде на тім світі,<br />
Як хто прочитає ті сльози-слова,<br />
Що так вона щиро колись виливала,<br />
Що так вона нишком над ними ридала.<br />
Ні, не заховаю, бо дупіа жива.<br />
Як небо блакитне — нема йому краю,<br />
Так душі почину і краю немає.<br />
А де вона буде? химерні слова!<br />
Згадай же хто-небудь її на сім світі, —<br />
Безславному тяжко сей світ покидать.<br />
Згадайте, дівчата, — вам треба згадать!<br />
Вона вас любила, рожевії квіти,<br />
І про вашу долю любила співать.<br />
Поки сонце встане, спочивайте, діти,<br />
А я поміркую, ватажка де взять.<br />
<br />
Сини мої, гайдамаки!<br />
Світ широкий, воля, —<br />
Ідіть, сини, погуляйте,<br />
Пошукайте долі.<br />
Сини мої невеликі,<br />
Нерозумні діти,<br />
Хто вас щиро без матері<br />
Привітає в світі?<br />
Сини мої! орли мої!<br />
Летіть в Україну, —<br />
Хоч і лихо зустрінеться,<br />
Так не на чужині.<br />
Там найдеться душа щира,<br />
Не дасть погибати,<br />
А тут... а тут... тяжко, діти!<br />
Коли пустять в хату,<br />
То, зустрівши, насміються,<br />
Такі, бачте, люди:<br />
Все письменні, друковані,<br />
Сонце навіть гудять:<br />
"Не відтіля, каже, — сходить,<br />
Та не так і світить;<br />
Отак, — каже, — було б треба..."<br />
Що маєш робити?<br />
Треба слухать, може, й справді<br />
Не так сонце сходить,<br />
Як письменні начитали...<br />
Розумні, та й годі!<br />
А що ж на вас вони скажуть?<br />
Знаю вашу славу!<br />
Поглузують, покепкують<br />
Та й кинуть під лаву.<br />
"Нехай, — скажуть, — спочивають,<br />
Поки батько встане<br />
Та розкаже по-нашому<br />
Про свої гетьмани.<br />
А то дурень розказує<br />
Мертвими словами<br />
Та якогось-то Ярему<br />
Веде перед нами<br />
У постолах. Дурень! дурень!<br />
Били, а не вчили.<br />
Од козацтва, од гетьманства<br />
Високі могили —<br />
Більш нічого не осталось,<br />
Та й ті розривають;<br />
А він хоче, щоб слухали,<br />
Як старці співають.<br />
Дарма праця, пане-брате:<br />
Коли хочеш грошей,<br />
Та ще й слави, того дива,<br />
Співай про Матрьошу,<br />
Про Парашу, радость нашу,<br />
Султан, паркет, шпори, —<br />
От де слава!!! а то співа:<br />
"Грає синє море",<br />
А дам плаче, за тобою<br />
І твоя громада<br />
У сіряках!.." Правда, мудрі!<br />
Спасибі за раду.<br />
Теплий кожух, тілько шкода —<br />
Не на мене шитий,<br />
А розумне ваше слово<br />
Брехнею підбите.<br />
Вибачайте... кричіть собі,<br />
Я слухать не буду,<br />
Та й до себе не покличу:<br />
Ви розумні люди —<br />
А я дурень; один собі,<br />
У моїй хатині<br />
Заспіваю, заридаю,<br />
Як мала дитина.<br />
Заспіваю, — море грає,<br />
Вітер повівав,<br />
Степ чорніє, і могила<br />
З вітром розмовляє.<br />
Заспіваю, — розвернулась<br />
Висока могила,<br />
Аж до моря запорожці<br />
Степ широкий крили.<br />
Отамани на вороних<br />
Перед бунчуками<br />
Вигравають... а пороги<br />
Меж очеретами<br />
Ревуть, стогнуть — розсердились,<br />
Щось страшне співають.<br />
Послухаю, пожурюся,<br />
У старих спитаю:<br />
"Чого, батьки, сумуєте?"<br />
"Невесело, сину!<br />
Дніпро на нас розсердився,<br />
Плаче Україна..."<br />
І я плачу; а тим часом<br />
Пишними рядами<br />
Виступають отамани,<br />
Сотники з панами<br />
І гетьмани; всі в золоті<br />
У мою хатину<br />
Прийшли, сіли коло мене<br />
І про Україну<br />
Розмовляють, розказують,<br />
Як Січ будували,<br />
Як козаки на байдаках<br />
Пороги минали,<br />
Як гуляли по синьому,<br />
Грілися в Скутарі<br />
Та як, люльки закуривши<br />
В Польщі на пожарі,<br />
В Україну верталися,<br />
Як бенкетували.<br />
"Грай, кобзарю, лий, шинкарю!"<br />
Козаки гукали.<br />
Шинкар знає, наливає<br />
І не схаменеться;<br />
Кобзар вшкварив, а козаки —<br />
Аж Хортиця гнеться<br />
Метелиці та гопака<br />
Гуртом оддирають;<br />
Кухоль ходить, переходить,<br />
Так і висихає.<br />
"Гуляй, пане, без жупана,<br />
Гуляй, вітре, полем;<br />
Грай, кобзарю, лий, шинкарю,<br />
Поки встане доля".<br />
Взявшись в боки, навприсідки<br />
Парубки з дідами.<br />
"Отак, діти! добре, діти!<br />
Будете панами".<br />
Отамани на бенкеті,<br />
Неначе на раді,<br />
Походжають, розмовляють;<br />
Вельможна громада<br />
Не втерпіла, ударила<br />
Старими ногами.<br />
А я дивлюсь, поглядаю,<br />
Сміюся сльозами.<br />
Дивлюся, сміюся, дрібні утираю, —<br />
Я не одинокий, є з ким в світі жить;<br />
У моїй хатині, як в степу безкраїм,<br />
Козацтво гуляє, байрак гомонить;<br />
У моїй хатині синє море грає,<br />
Могила сумує, тополя шумить,<br />
Тихесенько Гриця дівчина співає,<br />
Я не одинокий, є з ким вік дожить.<br />
От де моє добро, гроші,<br />
От де моя слава,<br />
А за раду спасибі вам,<br />
За раду лукаву.<br />
Буде з мене, поки живу,<br />
І мертвого слова,<br />
Щоб виливать журбу, сльози.<br />
Бувайте здорові!<br />
Піду синів випроводжать<br />
В далеку дорогу.<br />
Нехай ідуть, — може, найдуть<br />
Козака старого,<br />
Що привіта моїх діток<br />
Старими сльозами.<br />
Буде з мене. Скажу ще раз:<br />
Пан я над панами.<br />
<br />
Отак, сидя в кінці стола,<br />
Міркую, гадаю:<br />
Кого просить? хто поведе?<br />
Надворі світає;<br />
Погас місяць, горить сонце.<br />
Гайдамаки встали,<br />
Помолились, одяглися,<br />
Кругом мене стали,<br />
Сумно, сумно, як сироти,<br />
Мовчки похилились.<br />
"Благослови, — кажуть, — батьку,<br />
Поки маєм силу;<br />
Благослови шукать долю<br />
На широкім світі".<br />
"Постривайте... світ не хата,<br />
А ви малі діти,<br />
Нерозумні. Хто ватажком<br />
Піде перед вами,<br />
Хто проведе? Лихо, діти,<br />
Лихо мені з вами!<br />
Викохав вас, вигодував,<br />
Виросли чималі,<br />
Йдете в люди, а там тепер<br />
Все письменне стало.<br />
Вибачайте, що не вивчив,<br />
Бо й мене хоч били,<br />
Добре били, а багато<br />
Дечому навчили!<br />
Тма, мна знаю, а оксію<br />
Не втну таки й досі.<br />
Що ж вам скажуть? Ходім, сини,<br />
Ходімо, попросим.<br />
Єсть у мене щирий батько<br />
(Рідного немає) —<br />
Дасть він мені раду з вами,<br />
Бо сам здоров знає,<br />
Як то тяжко блукать в світі<br />
Сироті без роду;<br />
А до того — душа щира,<br />
Козацького роду,<br />
Не одцуравсь того слова,<br />
Що мати співала,<br />
Як малого повивала,<br />
З малим розмовляла;<br />
Не одцуравсь того слова,<br />
Що про Україну<br />
Сліпий старець, сумуючи,<br />
Співає під тином.<br />
Любить її, думу правди,<br />
Козацькую славу,<br />
Любить її! Ходім, сини,<br />
На раду ласкаву.<br />
Якби не він спіткав мене<br />
При лихій годині,<br />
Давно б досі заховали<br />
В снігу на чужині,<br />
Заховали б та й сказали:<br />
"Так... якесь ледащо..."<br />
Тяжко, важко нудить світом,<br />
Не знаючи за що.<br />
Минулося, щоб не снилось!..<br />
Ходімо, хлоп'ята!<br />
Коли мені на чужині<br />
Не дав погибати,<br />
То й вас прийме, привітає,<br />
Як свою дитину.<br />
А од його, помолившись,<br />
Гайда в Україну!"<br />
Добридень же, тату, в хату!<br />
На твоїм порогу<br />
Благослови моїх діток<br />
В далеку дорогу.<br />
<br />
С.-Петербург,<br />
1841, апреля 7<br />
<br />
Інтродукція<br />
<br />
Була колись шляхетчина,<br />
Вельможная пані;<br />
Мірялася з москалями,<br />
З ордою, з султаном,<br />
З німотою... Було колись...<br />
Та що не минає?<br />
Було, шляхта, знай, чваниться,<br />
День і ніч гуляє<br />
Та королем коверзує...<br />
Не скажу Степаном<br />
Або Яном Собієським:<br />
Ті два незвичайні, —<br />
А іншими. Небораки<br />
Мовчки панували.<br />
Сейми, сеймики ревіли,<br />
Сусіде мовчали,<br />
Дивилися, як королі<br />
Із Польщі втікають,<br />
Та слухали, як шляхетство<br />
Навісне гукає.<br />
"Nie pozwalam! nie pozwalam!"<br />
Шляхта репетує,<br />
А магнати палять хати,<br />
Шабельки гартують.<br />
Довго таке творилося,<br />
Поки не в Варшаві<br />
Запанував над ляхами<br />
Понятовський жвавий.<br />
Запанував, та й думав шляхту<br />
Приборкать трошки... не зумів!<br />
Добра хотів, як дітям мати,<br />
А може, й ще чого хотів.<br />
Єдине слово "nie pozwalam"<br />
У шляхти думав одібрать,<br />
А потім... Польща запалала,<br />
Панки сказилися... Кричать:<br />
"Гонору слово, дарма праця!<br />
Поганець, наймит москаля!"<br />
На гвалт Пулавського і Паца<br />
Встає шляхетськая земля,<br />
І — разом сто конфедерацій.<br />
Розбрелись конфедерати<br />
По Польщі, Волині,<br />
По Литві, по Молдаванах<br />
І по Україні;<br />
Розбрелися та й забули<br />
Волю рятувати,<br />
Полигалися з жидами,<br />
Та й ну руйнувати.<br />
Руйнували, мордували,<br />
Церквами топили...<br />
А тим часом гайдамаки<br />
Ножі освятили.<br />
<br />
Ярема<br />
<br />
"Яремо! герш-ту, хамів сину?<br />
Піди кобилу приведи,<br />
Подай патинки господині<br />
Та принеси мені води,<br />
Вимети хату, внеси дрова,<br />
Посип індикам, гусям дай,<br />
Піди до льоху, до корови,<br />
Та швидше, хаме!.. Постривай!<br />
Упоравшись, біжи в Вільшану:<br />
Імості треба. Не барись".<br />
Пішов Ярема, похиливсь.<br />
<br />
Отак уранці жид поганий<br />
Над козаком коверзував.<br />
Ярема гнувся, бо не знав,<br />
Не знав, сіромаха, що виросли крила,<br />
Що неба достане, коли полетить,<br />
Не знав, нагинався...<br />
<br />
О боже мій милий!<br />
Тяжко жить на світі, а хочеться жить:<br />
Хочеться дивитись, як сонечко сяє,<br />
Хочеться послухать, як море заграє,<br />
Як пташка щебече, байрак гомонить,<br />
Або чорнобрива в гаю заспіває...<br />
О боже мій милий, як весело жить!<br />
Сирота Ярема, сирота убогий:<br />
Ні сестри, ні брата, нікого нема!<br />
Попихач жидівський, виріс у порогу;<br />
А не клене долі, людей не займа.<br />
Та й за що їх лаять? хіба вони знають,<br />
Кого треба гладить, кого катувать?<br />
Нехай бенкетують... У їх доля дбає,<br />
А сироті треба самому придбать.<br />
Трапляється, часом тихенько заплаче,<br />
Та й то не од того, що серце болить:<br />
Що-небудь згадає або що побачить...<br />
Та й знову за працю. Отак треба жить!<br />
Нащо батько, мати, високі палати,<br />
Коли нема серця з серцем розмовлять?<br />
Сирота Ярема — сирота багатий,<br />
Бо є з ким заплакать, є з ким заспівать:<br />
Єсть карії очі — як зіроньки, сяють,<br />
Білі рученята — мліють-обнімають,<br />
Єсть серце єдине, серденько дівоче,<br />
Що плаче, сміється, і мре, й оживає,<br />
Святим духом серед ночі<br />
Понад ним витає.<br />
Отакий-то мій Ярема,<br />
Сирота багатий.<br />
Таким і я колись-то був.<br />
Минуло, дівчата...<br />
Минулося, розійшлося,<br />
І сліду не стало.<br />
Серце мліє, як згадаю...<br />
Чому не осталось?<br />
Чому не осталось, чому не витало?<br />
Легше було б сльози, журбу виливать.<br />
Люде одібрали, бо їм було мало.<br />
"Нащо йому доля? треба закопать:<br />
Він і так багатий..."<br />
Багатий на лати<br />
Та на дрібні сльози — бодай не втирать!<br />
Доле моя, доле! де тебе шукать?<br />
Вернися до мене, до моєї хати,<br />
Або хоч приснися... не хочеться спать.<br />
Вибачайте, люде добрі:<br />
Може, не до ладу,<br />
Та прокляте лихо-злидні<br />
Кому не завадить?<br />
Може, ще раз зустрінемось,<br />
Поки шкандибаю<br />
За Яремою по світу,<br />
А може... й не знаю.<br />
Лихо, люде, всюди лихо,<br />
Нігде пригорнуться:<br />
Куди, каже, хилить доля,<br />
Туди й треба гнуться, —<br />
Гнуться мовчки, усміхаться,<br />
Щоб люде не знали,<br />
Що на серці заховано,<br />
Щоб не привітали.<br />
Бо їх ласка... нехай сниться<br />
Тому, в кого доля,<br />
А сироті щоб не снилась,<br />
Не снилась ніколи!<br />
Тяжко, нудно розказувать,<br />
А мовчать не вмію.<br />
Виливайся ж, слово-сльози:<br />
Сонечко не гріє,<br />
Не висушить. Поділюся<br />
Моїми сльозами...<br />
Та не з братом, не з сестрою<br />
З німими стінами<br />
На чужині... А поки що —<br />
До корчми вернуся,<br />
Що там робиться.<br />
Жидюга<br />
Дрижить, ізігнувшись<br />
Над каганцем: лічить гроші<br />
Коло ліжка, клятий.<br />
А на ліжку... ох, аж душно!..<br />
Білі рученята<br />
Розкидала, розкрилася...<br />
Як квіточка в гаю,<br />
Червоніє; а пазуха...<br />
Пазухи немає —<br />
Розірвана... Мабуть, душно<br />
На перині спати<br />
Одинокій, молоденькій;<br />
Ні з ким розмовляти, —<br />
Одна шепче. Несказанно<br />
Гарна нехрещена!<br />
Ото дочка, а то батько —<br />
Чортова кишеня.<br />
Стара Хайка лежить долі,<br />
В перинах поганих.<br />
Де ж Ярема? Взявши торбу,<br />
Потяг у Вільшану.<br />
<br />
Конфедерати<br />
<br />
"Одчиняй, проклятий жиде!<br />
Бо будеш битий... одчиняй!<br />
Ламайте двері, пики вийде<br />
Старий паскуда!"<br />
"Постривай!<br />
Стривайте, зараз!"<br />
"Нагаями<br />
Свиняче ухо! Жартувать,<br />
Чи що, ти хочеш?"<br />
"Я? з панами?<br />
Крий боже! зараз, дайте встать,<br />
Ясновельможні (нишком — свині)".<br />
"Пане полковнику, ламай!"<br />
Упали двері... а нагай<br />
Малює вздовж жидівську спину.<br />
"Здоров, свине, здоров, жиде,<br />
Здоров, чортів сину!"<br />
Та нагаєм, та нагаєм.<br />
А жид зогнув спину:<br />
"Не жартуйте, мості-пане!"<br />
"Добривечір в хату!<br />
Ще раз шельму! ще раз!.. годі!<br />
Вибачай, проклятий!<br />
Добривечір! а де дочка?"<br />
"Умерла, панове".<br />
"Лжеш, Іудо! нагаями!"<br />
Посипались знову.<br />
"Ой паночки-голубчики,<br />
Єй-богу, немає!"<br />
"Брешеш, шельмо!"<br />
"Коли брешу,<br />
Нехай бог карає!"<br />
"Не бог, а ми. Признавайся!"<br />
"Нащо б мав ховати,<br />
Якби жива? Нехай, боже,<br />
Щоб я був проклятий!.."<br />
"Ха-ха-ха-ха!.. Чорт, панове,<br />
Літаню співає.<br />
Перехрестись!"<br />
"Як же воно?<br />
Далебі, не знаю".<br />
"Отак, дивись..."<br />
Лях хреститься,<br />
А за ним Іуда,<br />
"Браво! браво! охрестили.<br />
Ну, за таке чудо<br />
Могоричу, мості-пане!<br />
Чуєш, охрещений?<br />
Могоричу!"<br />
"Зараз, зараз!"<br />
Ревуть, мов скажені,<br />
Ревуть ляхи, а поставець<br />
По столу гуляє.<br />
"Єще Польща не згінела!" —<br />
Хто куди гукає.<br />
"Давай, жиде!"<br />
Охрещений<br />
Із льоху та в хату,<br />
Знай, шмигляє, наливає;<br />
А конфедерати,<br />
Знай, гукають: "Жиде! меду!"<br />
Жид не схаменеться.<br />
"Де цимбали? грай, псявіро!"<br />
Аж корчма трясеться —<br />
Краков'яка оддирають,<br />
Вальса та мазура.<br />
І жид гляне, та нищечком:<br />
"Шляхетська натура!"<br />
"Добре, годі! тепер співай!"<br />
"Не вмію, єй-богу!"<br />
"Не божись, собача шкуро!"<br />
"Яку ж вам? Небог у?"<br />
"Була собі Гандзя,<br />
Каліка небога,<br />
Божилася,<br />
Молилася,<br />
Що боліли ноги;<br />
На панщину не ходила,<br />
А за парубками<br />
Тихесенько,<br />
Гарнесенько<br />
Поміж бур'янами".<br />
"Годі! годі! це погана:<br />
Схизмати співають".<br />
"Якої ж вам? хіба оцю?<br />
Стривайте, згадаю..."<br />
"Перед паном Хведором<br />
Ходить жид ходором,<br />
І задком,<br />
І передком<br />
Перед паном Хведірком".<br />
"Добре, годі! тепер плати!"<br />
"Жартуєте, пане:<br />
За що платить?"<br />
"Що слухали.<br />
Не кривись, поганий!<br />
Не жартуєм. Давай гроші!"<br />
"Де мені їх взяти?<br />
Ні шеляга, я панською<br />
Ласкою багатий".<br />
"Лжеш, собако! признавайся!<br />
А нуте, панове,<br />
Батогами!"<br />
Засвистіли,<br />
Хрестять Лейбу знову.<br />
Періщили, періщили,<br />
Аж пір'я летіло...<br />
"Єй же богу, ні шеляга!<br />
їжте моє тіло!<br />
Ні шеляга! гвалт! рятуйте!"<br />
"Ось ми порятуєм".<br />
"Постривайте, я щось скажу".<br />
"Почуєм, почуєм,<br />
Та не бреши, бо, хоч здохни,<br />
Брехня не поможе".<br />
"Ні, в Вільшаній..."<br />
"Твої гроші?"<br />
"Мої!.. ховай боже!<br />
Ні, я кажу, що в Вільшаній...<br />
Вільшанські схизмати<br />
По три сем'ї, по чотири<br />
Живуть в одній хаті".<br />
"Ми це знаєм, бо ми сами<br />
Їх так очухрали".<br />
"Та ні, не те... вибачайте...<br />
Щоб лиха не знали,<br />
Щоб вам гроші приснилися..<br />
Бачте, у Вільшаній<br />
У костьолі... у титаря...<br />
А дочка Оксана!<br />
Ховай боже! як панночка!<br />
Що-то за хороше!<br />
А червінців! хоч не його,<br />
Так що? аби гроші".<br />
"Аби гроші, однаково!<br />
Правду Лейба каже;<br />
А щоб певна була правда,<br />
Нехай шлях покаже.<br />
Одягайся!"<br />
Поїхали<br />
Ляхи у Вільшану.<br />
Один тілько під лавою<br />
Конфедерат п'яний<br />
Не здужа встать, а курника,<br />
П'яний і веселий:<br />
"My zyjemy, my zyjemy,<br />
Polska nie zginela".<br />
<br />
Титар<br />
<br />
"У гаю, гаю<br />
Вітру немає;<br />
Місяць високо,<br />
Зіроньки сяють.<br />
Вийди, серденько,<br />
Я виглядаю;<br />
Хоч на годину,<br />
Моя рибчино!<br />
Виглянь, голубко,<br />
Та поворкуєм,<br />
Та посумуєм;<br />
Бо я далеко<br />
Сю ніч мандрую.<br />
Виглянь же, пташко,<br />
Моє серденько,<br />
Поки близенько,<br />
Та поворкуєм...<br />
Ох, тяжко, важко!"<br />
Отак, ходя попід гаєм,<br />
Ярема співає,<br />
Виглядає; а Оксани<br />
Немає, немає.<br />
Зорі сяють; серед неба<br />
Горить білолиций;<br />
Верба слуха соловейка,<br />
Дивиться в криницю;<br />
На калині, над водою,<br />
Так і виливає,<br />
Неначе зна, що дівчину<br />
Козак виглядає.<br />
А Ярема по долині<br />
Ледве-ледве ходить,<br />
Не дивиться, не слухає...<br />
"Нащо мені врода,<br />
Коли нема долі, нема талану!<br />
Літа молодії марно пропадуть.<br />
Один я на світі без роду, і доля —<br />
Стеблина-билина на чужому полі.<br />
Стеблину-билину вітри рознесуть:<br />
Так і мене люде не знають, де діти.<br />
За що ж одцурались? Що я сирота?<br />
Одно було серце, одно на всім світі,<br />
Одна душа щира, та бачу, що й та,<br />
Що й та одцуралась".<br />
І хлинули сльози.<br />
Поплакав сердега, утер рукавом.<br />
"Оставайсь здорова. В далекій дорозі<br />
Найду або долю, або за Дніпром<br />
Ляжу головою... А ти не заплачеш,<br />
А ти не побачиш, як ворон клює<br />
Ті карії очі, ті очі козачі,<br />
Що ти цілувала, серденько моє!<br />
Забудь мої сльози, забудь сиротину,<br />
Забудь, що клялася; другого шукай;<br />
Я тобі не пара: я в сірій свитині,<br />
А ти титарівна. Кращого вітай, —<br />
Вітай, кого знаєш... така моя доля.<br />
Забудь мене, пташко, забудь, не журись<br />
А коли почуєш, що на чужім полі<br />
Поляг головою, — нишком помолись.<br />
Одна, серце, на всім світі<br />
Хоч ти помолися!"<br />
Та й заплакав сіромаха,<br />
На кий похилившись.<br />
Плаче собі тихесенько...<br />
Шелест!.. коли гляне:<br />
Попід гаєм, мов ласочка,<br />
Крадеться Оксана.<br />
Забув; побіг; обнялися.<br />
"Серце!" — та й зомліли.<br />
Довго-довго тілько — "серце",<br />
Та й знову німіли.<br />
"Годі, пташко!"<br />
"Ще трошечки,<br />
Ще... ще... сизокрилий!<br />
Вийми душу!.. ще раз... ще раз.<br />
Ох, як я втомилась!"<br />
"Одпочинь, моя ти зоре!<br />
Ти з неба злетіла!"<br />
Послав свитку. Як ясочка,<br />
Усміхнулась, сіла.<br />
"Сідай же й ти коло мене".<br />
Сів, та й обнялися.<br />
"Серце моє, зоре моя,<br />
Де це ти зоріла?"<br />
"Я сьогодні забарилась:<br />
Батько занедужав;<br />
Коло його все поралась..."<br />
"А мене й байдуже?"<br />
"Який-бо ти, єй же богу!"<br />
І сльози блиснули.<br />
"Не плач, серце, я жартую".<br />
"Жарти!"<br />
Усміхнулась.<br />
Прихилилась головкою<br />
Та й ніби заснула.<br />
"Бач, Оксано, я жартую,<br />
А ти й справді плачеш.<br />
Ну, не плач же, глянь на мене:<br />
Завтра не побачиш.<br />
Завтра буду я далеко,<br />
Далеко, Оксано...<br />
Завтра вночі у Чигрині<br />
Свячений достану.<br />
Дасть він мені срібло-злото,<br />
Дасть він мені славу;<br />
Одягну тебе, обую,<br />
Посаджу, як паву, —<br />
На дзиглику, як гетьманшу,<br />
Та й дивитись буду;<br />
Поки не вмру, дивитимусь".<br />
"А може, й забудеш?<br />
Розбагатієш, у Київ<br />
Поїдеш з панами,<br />
Найдеш собі шляхтяночку,<br />
Забудеш Оксану!"<br />
"Хіба краща є за тебе?"<br />
"Може, й є, — не знаю".<br />
"Гнівиш бога, мок серце:<br />
Кращої немає<br />
Ні на небі, ні за небом;<br />
Ні за синім морем<br />
Нема кращої за тебе!"<br />
"Що се ти говориш?<br />
Схаменися!"<br />
"Правду, рибко!"<br />
Та й знову, та й знову.<br />
Довго вони, як бачите,<br />
Меж мови-розмови<br />
Цілувались, обнімались<br />
З усієї сили;<br />
То плакали, то божились,<br />
То ще раз божились.<br />
(й Ярема розказував,<br />
Як жить вони будуть<br />
Укупочці, як золото<br />
І долю добуде,<br />
Як виріжуть гайдамаки<br />
Ляхів в Україні,<br />
Як він буде панувати,<br />
Коли не загине.<br />
Аж обридло слухаючи,<br />
Далебі, дівчата!<br />
"Ото який! мов і справді<br />
Обридло!"<br />
А мати<br />
Або батько як побачать,<br />
Що ви, мої любі,<br />
Таке диво читаєте,<br />
Гріха на всю губу!<br />
Тоді, тоді... та цур йому,<br />
А дуже цікаве!<br />
А надто вам розказать би,<br />
Як козак чорнявий<br />
Під вербою, над водою,<br />
Обнявшись, сумує;<br />
А Оксана, як голубка,<br />
Воркує, цілує;<br />
То заплаче, то зомліє,<br />
Головоньку схилить:<br />
"Серце моє, доле моя!<br />
Соколе мій милий!<br />
Мій!.." — аж верби нагинались<br />
Слухать тую мову.<br />
Ото мова! Не розкажу,<br />
Мої чорноброві,<br />
Не розкажу против ночі,<br />
А то ще присниться.<br />
Нехай собі розійдуться<br />
Так, як ізійшлися, —<br />
Тихесенько, гарнесенько,<br />
Щоб ніхто не бачив<br />
Ні дівочі дрібні сльози,<br />
Ні щирі козачі.<br />
Нехай собі... Може, ще раз<br />
Вони на сім світі<br />
Зустрінуться... побачимо...<br />
А тим часом світить<br />
З усіх вікон у титаря.<br />
Що то там твориться?<br />
Треба глянуть та розказать...<br />
Бодай не диііиті.ся!<br />
Бодай не дивитись, бодай не казати!<br />
Бо за людей сором, бо серце болить.<br />
Гляньте, подивіться: то конфедерати,<br />
Люде, що зібрались волю боронить.<br />
Боронять, прокляті... Будь проклята мати,<br />
І день, і година, коли понесла,<br />
Коли породила, на світ привела!<br />
Дивіться, що роблять у титаря в хаті<br />
Пекельнії діти.<br />
У печі пала<br />
Огонь і світить на всю хату,<br />
В кутку собакою дрижить<br />
Проклятий жид; конфедерати<br />
Кричать до титаря: "Хоч жить?<br />
Скажи, де гроші?"<br />
Той мовчить.<br />
Налигачем скрутили руки,<br />
Об землю вдарили — нема,<br />
Нема ні слова.<br />
"Мало муки!<br />
Давайте приску! де смола?<br />
Кропи його! отак! холоне?<br />
Мерщій же приском посипай!<br />
Що? скажеш, шельмо?.. І не стогне!<br />
Завзята бестія! стривай!"<br />
Насипали в халяви жару...<br />
"У тім'я цвяшок закатай!"<br />
Не витерпів святої кари,<br />
Упав сердега. Пропадай,<br />
Душа, без сповіді святої!<br />
"Оксано, дочко!" — та й умер.<br />
Ляхи задумалися стоя,<br />
Хоч і запеклі. "Що ж тепер?<br />
Панове, ради! Поміркуєм,<br />
Тепер з ним нічого робить,<br />
Запалим церкву!"<br />
"Гвалт! рятуйте!<br />
Хто в бога вірує!" — кричить<br />
Надворі голос, що є сили.<br />
Ляхи зомліли. "Хто такий?"<br />
Оксана в двері: "Вбили! вбили!"<br />
Та й пада крижем. А старший<br />
Махнув рукою на громаду.<br />
Понура шляхта, мов хорти,<br />
За двері вийшла. Сам позаду,<br />
Бере зомлілую...<br />
Де ж ти,<br />
Яремо, де ти? подивися!<br />
А він, мандруючи, співа,<br />
Як Наливайко з ляхом бився.<br />
Ляхи пропали; нежива<br />
Пропала з ними і Оксана.<br />
Собаки де-де по Вільшаній<br />
Загавкають та й замовчать.<br />
Біліє місяць; люде сплять,<br />
І титар спить... Не рано встане:<br />
Навіки, праведний, заснув.<br />
Горіло світло, погасало,<br />
Погасло... Мертвий мов здригнув.<br />
І сумно-сумно в хаті стало.<br />
<br />
Свято в Чигирині<br />
<br />
Гетьмани, гетьмани, якби-то ви встали,<br />
Встали, подивились на той Чигирин,<br />
Що ви будували, де ви панували!<br />
Заплакали б тяжко, бо ви б не пізнали<br />
Козацької слави убогих руїн.<br />
<br />
Базари, де військо, як море червоне,<br />
Перед бунчуками, бувало, горить,<br />
А ясновельможний, на воронім коні,<br />
Блисне булавою — море закипить...<br />
Закипить, і розлилося<br />
Степами, ярами;<br />
Лихо мліє перед ними...<br />
А за козаками...<br />
Та що й казать? Минулося;<br />
А те, що минуло,<br />
Не згадуйте, пани-брати,<br />
Бо щоб не почули.<br />
Та й що з того, що згадаєш?<br />
Згадаєш — заплачеш.<br />
Ну, хоч глянем на Чигирин,<br />
Колись-то козачий.<br />
<br />
Із-за лісу, з-за туману,<br />
Місяць випливає,<br />
Червоніє, круглолиций,<br />
Горить, а не сяє,<br />
Неначе зна, що не"треба<br />
Людям його світу,<br />
Що пожари Україну<br />
Нагріють, освітять.<br />
І смерклося, а в Чигрині,<br />
Яку домовині.<br />
Сумно-сумяо. (Отак було<br />
По всій Україні<br />
Против ночі Маковія,<br />
Як ножі святили).<br />
Людей не чуть; через базар<br />
Кажан костокрилий<br />
Перелетить; на вигоні<br />
Сова завиває.<br />
<br />
А де ж люде?.. Над Тясмином.<br />
У темному гаю,<br />
Зібралися; старий, малий,<br />
Убогий, багатий<br />
Поєднались, — дожидають<br />
Великого свята.<br />
У темному гаю, в зеленій діброві,<br />
На припоні коні отаву скубуть;<br />
Осідлані коні, вороні готові.<br />
Куди-то поїдуть? кого повезуть?<br />
Он кого, дивіться. Лягли по долині,<br />
Неначе побиті, ні слова не чуть.<br />
Ото гайдамаки. На гвалт України<br />
Орли налетіли; вони рознесуть<br />
Ляхам, жидам кару;<br />
За кров і пожари<br />
Пеклом гайдамаки ляхам оддадуть.<br />
<br />
Попід дібровою стоять<br />
Вози залізної тарані:<br />
То щедрої гостинець пані.<br />
Уміла що кому давать,<br />
Нівроку їй, нехай царствує;<br />
Нехай не вадить, як не чує!<br />
Поміж возами нігде стать:<br />
Неначе в ірій, налетіло<br />
З Смілянщини, з Чигирина<br />
Просте козацтво, старшина,<br />
На певне діло налетіли.<br />
Козацьке панство походжає<br />
В киреях чорних, як один,<br />
Тихенько, ходя, розмовляє<br />
І поглядає на Чигрин.<br />
<br />
Старшина первий<br />
<br />
Старий Головатий щось дуже коверзує.<br />
<br />
Старшина другий<br />
<br />
Мудра голова, сидить собі в хуторі,<br />
ніби не знає нічого, а дивишся —<br />
скрізь Головатий. "Коли сам, —<br />
каже, — не повершу, то синові передам".<br />
<br />
Старшина третій<br />
<br />
Та й син же штука!<br />
Я вчора зустрівся з Залізняком;<br />
таке розказує про його, що цур йому!<br />
"Кошовим, — каже, — буде,<br />
та й годі; а може, ще і гетьманом,<br />
коли теє..."<br />
<br />
Старшина другий<br />
<br />
А Гонта нащо? а Залізняк?<br />
До Гонти сама..." сама писала:<br />
"Коли, — каже..."<br />
<br />
Старшина первий<br />
<br />
Цитьте лишень, здається, дзвонять!<br />
<br />
Старшина другий<br />
<br />
Та ні, то люде гомонять.<br />
<br />
Старшина первий<br />
<br />
Гомонять, поки ляхи почують.<br />
Ох, старі голови та розумні:<br />
химерять-химерять та й<br />
зроблять з лемеша швайку.<br />
Де можна лантух, там торби не треба.<br />
Купили хріну, треба з'їсти; плачте, очі,<br />
хоч повилазьте: бачили, що куповали;<br />
грошам не пропадать! А то думають,<br />
думають, ні вголос, ні мовчки;<br />
а ляхи догадаються — от тобі й пшик!<br />
Що там за рада? чом вони не дзвонять?<br />
Чим спиниш народ, щоб не гомонів?<br />
Не десять душ, а, слава богу, вся<br />
Смілянщина, коли не вся Україна.<br />
Он, чуєте? співають.<br />
<br />
Старшина третій<br />
<br />
Справді, співа щось; піду спиню.<br />
<br />
Старшина первий<br />
<br />
Не спиняй, нехай собі співає, аби не голосно.<br />
<br />
Старшина другий<br />
<br />
Ото, мабуть, Волох! Не втерпів-таки старий дурень; треба, та й годі!<br />
<br />
Старшина третій<br />
<br />
А мудро співає! коли не послухаєш, усе іншу. Під крадьмось, братці, та послухаєм, а тим часом задзвонять.<br />
<br />
Старшина первий і другий<br />
<br />
А що ж? то й ходімо!<br />
<br />
Старшина третій<br />
<br />
Добре, ходімо.<br />
<br />
Старшини нишком стали за дубом, а під дубом сидить сліпий кобзар; кругом його запорожці і гайдамаки. Кобзар співає з повагою і неголосно.<br />
<br />
"Ой волохи, волохи,<br />
Вас осталося трохи;<br />
І ви, молдавани,<br />
Тепер ви не пани;<br />
Ваші господарі<br />
Наймити татарам,<br />
Турецьким султанам.<br />
В кайданах, в кайданах!<br />
Годі ж, не журіться;<br />
Гарно помоліться,<br />
Братайтеся з нами,<br />
З нами, козаками;<br />
Згадайте Богдана,<br />
Старого гетьмана;<br />
Будете панами,<br />
Та, як ми, з ножами,<br />
З ножами святими,<br />
Та з батьком Максимом<br />
Сю ніч погуляєм,<br />
Ляхів погойдаєм,<br />
Та так погуляєм,<br />
Що аж пекло засміється,<br />
Земля затрясеться,<br />
Небо запалає...<br />
Добре погуляєм!"<br />
<br />
Запорожець<br />
<br />
Добре погуляєм! правду старий епіва, як не бреше.<br />
А іцо б то з його за кобзар був, якби не волох!<br />
<br />
Кобзар<br />
<br />
Та я й не волох; так тілько — був колись у<br />
Волощині, а люде й зовуть<br />
Волохом, сам не знаю за що.<br />
<br />
Запорожець<br />
<br />
Ну, та дарма; утни ще яку-небудь.<br />
Ану лишень про батька Максима ушквар.<br />
<br />
Гайдамака<br />
<br />
Та не голосно, щоб не почула старшина.<br />
<br />
Запорожець<br />
<br />
А що нам ваша старшина? почує, так послуха,<br />
коли має чим слухати, та й годі.<br />
У нас один старший — батько Максим;<br />
а він як почує, то ще карбованця дасть.<br />
Співай, старче божий, не слухай його.<br />
<br />
Гайдамака<br />
<br />
Та воно так, чоловіче; я це й<br />
сам знаю, та ось що: не так пани,<br />
як підпанки, або — поки сонце<br />
зійде, то роса очі виїсть.<br />
<br />
Запорожець<br />
<br />
Брехня! Співай, старче божий,<br />
яку знаєш, а то й дзвона<br />
не діждемо — поснемо.<br />
<br />
Гуртом<br />
<br />
Справді, поснемо; співай яку-небудь.<br />
<br />
Кобзар (співає)<br />
<br />
"Літа орел, літа сизий<br />
Попід небесами;<br />
Гуля Максим, гуля батько<br />
Степами-лісами.<br />
Ой літає орел сизий,<br />
А за ним орлята;<br />
Гуля Максим, гуля батько,<br />
А за ним хлоп'ята.<br />
Запорожці ті хлоп'ята,<br />
Сини його, діти, —<br />
Поміркує, загадає,<br />
Чи бити, чи пити,<br />
Чи танцювать; то й ушкварять,<br />
Аж земля трясеться.<br />
Заспіває — заспівають,<br />
Аж лихо сміється.<br />
Горілку, мед не чаркою —<br />
Поставцем черкає,<br />
А ворога, заплющившись,<br />
Ката, не минає.<br />
Отакий-то наш отаман,<br />
Орел сизокрилий!<br />
І воює, і гарцює<br />
З усієї сили —<br />
Нема в його ні оселі,<br />
Ні саду, ні ставу...<br />
Степ і море; скрізь битий шлях,<br />
Скрізь золото, слава.<br />
Шануйтеся ж, вражі ляхи,<br />
Скажені собаки:<br />
Йде Залізняк Чорним шляхом,<br />
За ним гайдамаки".<br />
<br />
Запорожець<br />
<br />
Оце-то так! вчистив, нічого сказати:<br />
і до ладу, і правда.<br />
Добре, далебі, добре!<br />
Що хоче, то так і втне.<br />
Спасибі, спасибі-<br />
<br />
Гайдамака<br />
<br />
Я щось не второпав,<br />
що він співав про гайдамаків?<br />
<br />
Запорожець<br />
<br />
Який-бо ти бевзь і справді!<br />
Бачиш, ось що він співав:<br />
щоб ляхи погані, скажені<br />
собаки, каялись, бо йде<br />
Залізняк Чорним шляхом з<br />
гайдамаками, щоб ляхів, бачиш, різати...<br />
<br />
Гайдамака<br />
<br />
І вішати, і мордувати!<br />
Добре, єй-богу, добре! Ну, це так!<br />
Далебі, дав би карбованця,<br />
якби був не пропив учора! Шкода!<br />
Ну, нехай стара в'язне, більше м'яса буде<br />
Поборгуй, будь ласкав, завтра оддам.<br />
Утни ще що-небудь про гайдамаків.<br />
<br />
Кобзар<br />
<br />
До грошей я не дуже ласий.<br />
Аби була ласка слухати,<br />
поки не охрип, співатиму;<br />
а охрипну — чарочку,<br />
другу тії ледащиці-живиці,<br />
як то кажуть, та й знову.<br />
Слухайте ж, панове громадо!<br />
<br />
"Ночували гайдамаки<br />
В зеленій діброві,<br />
На припоні пасли коні,<br />
Сідлані, готові.<br />
Ночували ляшки-панки<br />
В будинках з жидами,<br />
Напилися, простяглися<br />
Та й..."<br />
<br />
Громада<br />
<br />
Цить лишень! здається, дзвонять. Чуєш?.. ще раз... о!..<br />
<br />
"Задзвонили, задзвонили!" —<br />
Пішла луна гаєм.<br />
"Ідіть же ви та молітесь,<br />
А я доспіваю".<br />
<br />
Повалили гайдамаки,<br />
Аж стогне діброва;<br />
Не повезли, а на плечах<br />
Чумацькі волові<br />
Несуть вози. А за ними<br />
Сліпий Волох знову:<br />
"Ночували гайдамаки<br />
В зеленій діброві".<br />
Шкандибає, курникає,<br />
І гич не до речі.<br />
"Ну лиш іншу, старче божий!" —<br />
З возами на плечах<br />
Кричать йому гайдамаки.<br />
"Добре, хлопці, нате!<br />
Отак! отак! добре, хлопці!<br />
А нуте, хлоп'ята,<br />
Ушкваримо!"<br />
Земля гнеться.<br />
А вони з возами<br />
Так і ріжуть. Кобзар грає,<br />
Додає словами:<br />
"Он гоп таки так!<br />
Кличе Гандзю козак:<br />
"Ходи, Гандзю, пожартую,<br />
Ходи, Гандзю, поцілую;<br />
Ходім, Гандзю, до попа<br />
Богу помолиться;<br />
Нема жита ні снопа,<br />
Вари варениці".<br />
Оженився, зажурився —<br />
Нічого немає;<br />
У ряднині ростуть діти,<br />
А козак співає:<br />
"І по хаті ти-ни-ни,<br />
І по сінях ти-ни-ни,<br />
Вари, жінко, лини,<br />
Ти-ни-ни, ти-ни-ни!"<br />
<br />
"Добре! Добре! Ще раз! Ще раз!"<br />
Кричать гайдамаки.<br />
<br />
"Ой гоп того дива!<br />
Наварили ляхи пива,<br />
А ми будем шинкувать,<br />
Ляшків-панків частувать.<br />
Ляшків-панків почастуєм,<br />
З панянками пожартуєм.<br />
Ой гоп таки так!<br />
Кличе панну козак:<br />
"Панно, пташко моя!<br />
Панно, доле моя!<br />
Не соромся, дай рученьку,<br />
Ходім погуляймо;<br />
Нехай людям лихо сниться,<br />
А ми заспіваймо.<br />
А ми заспіваймо,<br />
А ми посідаймо,<br />
Панно, пташко моя,<br />
Панно, доле моя!"<br />
<br />
"Ще раз, ще раз!"<br />
<br />
"Якби таки або так, або сяк,<br />
Якби таки запорозький козак,<br />
Якби таки молодий, молодий,<br />
Хоч по хаті б поводив, поводив.<br />
Страх мені не хочеться<br />
З старим дідом морочиться.<br />
Якби таки..."<br />
<br />
"Цу-цу, скажені! схаменіться!<br />
Бач, розходилися! А ти,<br />
Стара собако, де б молиться,<br />
Верзеш тут погань. От чорти!"<br />
Кричить отаман. Опинились;<br />
Аж церков бачать. Дяк співа,<br />
Попи з кадилами, з кропилом;<br />
Громада — ніби нежива,<br />
Анітелень... Поміж возами<br />
Попи з кропилами пішли;<br />
За ними корогви несли,<br />
Як на Великдень над пасками.<br />
"Молітесь, братія, молітесь! —<br />
Так благочинний начина. —<br />
Кругом святого Чигрина<br />
Сторожа стане з того світу,<br />
Не дасть святого розпинать.<br />
А ви Україну ховайте:<br />
Не дайте матері, не дайте<br />
В руках у ката пропадать.<br />
Од Конашевича і досі<br />
Пожар не гасне, люде мруть,<br />
Конають в тюрмах, голі, босі...<br />
Діти нехрещені ростуть,<br />
Козацькі діти; а дівчата!..<br />
Землі козацької краса<br />
У ляха в'яне, як перш мати,<br />
І непокритая коса<br />
Стидом січеться; карі очі<br />
В неволі гаснуть; розкувать<br />
Козак сестру свою не хоче,<br />
Сам не соромиться конать<br />
В ярмі у ляха... горе, горе!<br />
Молітесь, діти! страшний суд<br />
Ляхи в Україну несуть —<br />
І заридають чорні гори.<br />
Згадайте праведних гетьманів:<br />
Де їх могили? де лежить<br />
Останок славного Богдана?<br />
Де Остряницина стоїть<br />
Хоч би убогая могила?<br />
Де Наливайкова? нема!<br />
Живого й мертвого спалили.<br />
Де той Богун, де та зима?<br />
Інгул щозиму замерзає —<br />
Богун не встане загатить<br />
Шляхетським трупом . Лях гуляє!<br />
Нема Богдана — червонить<br />
І Жовті Води, й Рось зелену.<br />
Сумує Корсунь староденний:<br />
Нема журбу з ким поділить.<br />
І Альта плаче: "Тяжко жити!<br />
Я сохну, сохну... де Тарас?<br />
Нема, не чуть... не в батька діти!"<br />
Не плачте, братія: за нас<br />
І душі праведних, і сила<br />
Архістратига Михаїла.<br />
Не за горами кари час.<br />
Молітесь, братія!"<br />
<br />
Молились,<br />
Молились щиро козаки,<br />
Як діти, щиро; не журились,<br />
Гадали теє... а зробилось —<br />
Над козаками хусточки!<br />
Одно добро, одна слава —<br />
Біліє хустина,<br />
Та й ту знімуть...<br />
А диякон:<br />
"Нехай ворог гине!<br />
Беріть ножі! освятили".<br />
Ударили в дзвони,<br />
Реве гаєм: "Освятили!"<br />
Аж серце холоне!<br />
Освятили, освятили!<br />
Гине шляхта, гине!<br />
Розібрали, заблищали<br />
По всій Україні<br />
<br />
Треті півні<br />
<br />
Ще день Украйну катували<br />
Ляхи скажені; ще один,<br />
Один, останній, сумували<br />
І Україна, і Чигрин.<br />
І той минув — день Маковія,<br />
Велике свято в Україні.<br />
Минув — і лях, і жидовин<br />
Горілки, крові упивались,<br />
Кляли схизмата, розпинали,<br />
Кляли, що нічого вже взять.<br />
А гайдамаки мовчки ждали,<br />
Поки поганці ляжуть спать.<br />
Лягли, і в голови не клали,<br />
Що вже їм завтра не вставать.<br />
Ляхи заснули, а іуди<br />
Ще лічать гроші уночі,<br />
Без світла лічать бариші,<br />
Щоб не побачили, бач, люде.<br />
І ті на золото лягли<br />
І сном нечистим задрімали.<br />
Дрімають... навіки бодай задрімали!<br />
А тим часом місяць пливе оглядать<br />
І небо, і зорі, і землю, і море<br />
Та глянуть на люде, що вони моторять,<br />
Щоб богові вранці про те розказать.<br />
Світить білолиций на всю Україну,<br />
Світить... а чи бачить мою сиротину,<br />
Оксану з Вільшани, мою сироту?<br />
Де її мордують, де вона воркує?<br />
Чи знає Ярема? чи знає, чи чує?<br />
Побачимо потім, а тепер не ту,<br />
Не ту заспіваю, іншої заграю;<br />
Лихо — не дівчата — буде танцювать.<br />
Недолю співаю козацького краю;<br />
Слухайте ж, щоб дітям потім розказать,<br />
Щоб і діти знали, внукам розказали,<br />
Як козаки шляхту тяжко покарали<br />
За те, що не вміла в добрі панувать.<br />
<br />
Гомоніла Україна,<br />
Довго гомоніла,<br />
Довго, довго кров степами<br />
Текла-червоніла.<br />
Текла, текла та й висохла.<br />
Степи зеленіють;<br />
Діди лежать, а над ними<br />
Могили синіють.<br />
Та що з того, що високі?<br />
Ніхто їх не знає,<br />
Ніхто щиро не заплаче,<br />
Ніхто не згадає.<br />
Тілько вітер тихесенько<br />
Повіє над ними,<br />
Тілько роси ранесенько<br />
Сльозами дрібними<br />
їх умиють. Зійде сонце,<br />
Осушить, пригріє;<br />
А унуки? їм байдуже,<br />
Панам жито сіють.<br />
Багато їх, а хто скаже,<br />
Де Гонти могила, —<br />
Мученика праведного<br />
Де похоронили?<br />
Де Залізняк, душа щира,<br />
Де одпочиває?<br />
Тяжко! важко! Кат панує,<br />
А їх не згадають.<br />
<br />
Гомоніла Україна,<br />
Довго гомоніла,<br />
Довго, довго кров степами<br />
Текла-червоніла.<br />
І день, і ніч гвалт, гармати;<br />
Земля стогне, гнеться;<br />
Сумно, страшно, а згадаєш —<br />
Серце усміхнеться.<br />
<br />
Місяцю мій ясний! з високого неба<br />
Сховайся за гору, бо світу не треба;<br />
Страшно тобі буде, хоч ти й бачив Рось,<br />
І Альту, і Сену , і там розлилось,<br />
Не знать за що, крові широкеє море.<br />
А тепер що буде! Сховайся ж за гору;<br />
Сховайся, мій друже, щоб не довелось<br />
На старість заплакать...<br />
<br />
Сумно, сумно серед неба<br />
Сяє білолиций.<br />
Понад Дніпром козак іде,<br />
Може, з вечірниці.<br />
Іде смутний, невеселий,<br />
Ледве несуть ноги.<br />
Може, дівчина не любить<br />
За те, що убогий?<br />
І дівчина його любить,<br />
Хоч лата на латі.<br />
Чорнобривий, а не згине,<br />
То буде й багатий.<br />
Чого ж смутний, невеселий<br />
Іде — чуть не плаче?<br />
Якусь тяжку недоленьку<br />
Віщує козаче,<br />
Чує серце, та не скаже,<br />
Яке лихо буде.<br />
Мине лихо... Кругом його<br />
Мов вимерли люде.<br />
Ані півня, ні собаки;<br />
Тілько із-за гаю<br />
Десь далеко сіроманці<br />
Вовки завивають<br />
Байдуже! іде Ярема,<br />
Та не до Оксани,<br />
Не в Вільшану на досвітки, —<br />
До ляхів поганих<br />
У Черкаси. А там третій<br />
Півень заспіває...<br />
А там... а там... Йде Ярема,<br />
На Дніпр поглядає.<br />
<br />
"Ой Дніпре мій, Дніпре, широкий та дужий!<br />
Багато ти, батьку, у море носив<br />
Козацької крові; ще понесеш, друже!<br />
Червонив ти синє, та не напоїв;<br />
А сю ніч уп'єшся. Пекельнеє свято<br />
По всій Україні сю ніч зареве;<br />
Потече багато, багато, багато<br />
Шляхетської крові. Козак оживе;<br />
Оживуть гетьмани в золотім жупані;<br />
Прокинеться доля; козак заспіва:<br />
"Ні жида, ні ляха", а в степах Украйни —<br />
О боже мій милий — блисне булава!"<br />
<br />
Так думав, ідучи в латаній свитині,<br />
Сердега Ярема з свяченим в руках.<br />
А Дніпр мов підслухав: широкий та синій,<br />
Підняв гори-хвилі; а в очеретах<br />
Реве, стогне, завиває,<br />
Лози нагинає;<br />
Грім гогоче, а блискавка<br />
Хмару роздирає.<br />
Іде собі наш Ярема,<br />
Нічого не бачить;<br />
Одна думка усміхнеться,<br />
А друга заплаче.<br />
"Там Оксана, там весело<br />
І в сірій свитині;<br />
А тут... а тут... що ще буде?<br />
Може, ще загину".<br />
А тим часом із байраку<br />
Півень — кукуріку!<br />
"А,Черкаси!.. боже милий!<br />
Не вкороти віку!"<br />
<br />
Червоний бенкет<br />
<br />
Задзвонили в усі дзвони<br />
По всій Україні;<br />
Закричали гайдамаки:<br />
"Гине шляхта, гине!<br />
Гине шляхта! погуляєм<br />
Та хмару нагрієм!"<br />
Зайнялася Смілянщина,<br />
Хмара червоніє.<br />
А найперша Медведівка<br />
Небо нагріває.<br />
Горить Сміла, Смілянщина<br />
Кров'ю підпливає.<br />
Горить Корсунь, горить Канів,<br />
Чигирин, Черкаси;<br />
Чорним шляхом запалало,<br />
І кров полилася<br />
Аж у Волинь. По Поліссі<br />
Гонта бенкетує,<br />
А Залізняк в Смілянщині<br />
Домаху гартує,<br />
У Черкасах, де й Ярема<br />
Пробує свячений.<br />
"Отак, отак! добре, діти,<br />
Мордуйте скажених!<br />
Добре, хлопці!" — на базарі<br />
Залізняк гукає.<br />
Кругом пекло; гайдамаки<br />
По пеклу гуляють.<br />
А Ярема — страшно глянуть<br />
По три, по чотири<br />
Так і кладе. "Добре, сину,<br />
Матері їх хиря!<br />
Мордуй, мордуй, в раю будеш<br />
Або есаулом.<br />
Гуляй, сину! нуте, діти!"<br />
І діти майнули<br />
По горищах, по коморах,<br />
По льохах, усюди;<br />
Всіх уклали, все забрали.<br />
"Тепер,хлопці, буде!<br />
Утомились, одпочиньте".<br />
Улиці, базари<br />
Крились трупом, плили кров'ю.<br />
"Мало клятим кари!<br />
Ще раз треба перемучить,<br />
Щоб не повставали<br />
Нехрещені, кляті душі".<br />
На базар збирались<br />
Гайдамаки. Йде Ярема,<br />
Залізняк гукає:<br />
"Чуєш, хлопче? ходи сюди!<br />
Не бійсь, не злякаю".<br />
"Не боюся!" Знявши шапку,<br />
Став, мов перед паном.<br />
"Відкіля ти? хто ти такий?"<br />
"Я, пане, з Вільшани".<br />
"З Вільшаної, де титаря<br />
Пси замордували?"<br />
"Де? якого?"<br />
"У Вільшаній;<br />
І кажуть, що вкрали<br />
Дочку його, коли знаєш".<br />
"Дочку, у Вільшаній?"<br />
"У титаря, коли знавав".<br />
"Оксано, Оксано!" —<br />
Ледве вимовив Ярема<br />
Та й упав додолу.<br />
"Еге! ось що... Шкода хлопця,<br />
Провітри, Миколо!"<br />
Провітрився. "Батьку! брате!<br />
Чом я не сторукий?<br />
Дайте ножа, дайте силу,<br />
Муки ляхам, муки!<br />
Муки страшної, щоб пекло<br />
Тряслося та мліло!"<br />
"Добре, сину, ножі будуть<br />
На святеє діло.<br />
Ходім з нами у Лисянку<br />
Ножі гартувати!"<br />
"Ходім, ходім, отамане,<br />
Батьку ти мій, брате,<br />
Мій єдиний! На край світа<br />
Полечу, достану,<br />
З пекла вирву, отамане...<br />
На край світа, пане...<br />
На край світа, та не найду,<br />
Не найду Оксани!"<br />
"Може, й найдеш. А як тебе<br />
Зовуть? я не знаю".<br />
"Яремою".<br />
"А прізвище?"<br />
"Прізвища немає!"<br />
"Хіба байстрюк? Без прізвища<br />
Запиши, Миколо,<br />
У реєстер. Нехай буде!"<br />
Нехай буде Голий,<br />
Так і пиши!"<br />
"Ні, погано!"<br />
"Ну, хіба Бідою?"<br />
"І це не так".<br />
"Стривай лишень,<br />
Пиши Галайдою".<br />
Записали.<br />
"Ну, Галайдо,<br />
Поїдем гуляти.<br />
Найдеш долю... а не найдеш...<br />
Рушайте, хлоп'ята".<br />
І Яремі дали коня<br />
Зайвого з обозу.<br />
Усміхнувся на воронім<br />
Та й знову у сльози.<br />
Виїхали з'а царину;<br />
Палають Черкаси...<br />
"Чи всі, діти?"<br />
"Усі, батьку!"<br />
"Гайда!"<br />
Простяглася<br />
По діброві понад Дніпром<br />
Козацька ватага.<br />
А за ними кобзар Волох<br />
Переваги-ваги<br />
Шкандибав на конику,<br />
Козакам співає:<br />
"Гайдамаки, гайдамаки,<br />
Залізняк гуляє".<br />
Поїхали... а Черкаси<br />
Палають, палають.<br />
Байдуже, ніхто й не гляне.<br />
Сміються та лають<br />
Кляту шляхту. Хто балака,<br />
Хто кобзаря слуха.<br />
А Залізняк попереду,<br />
Нашорошив уха;<br />
Іде собі, люльку курить,<br />
Нікому ні слова.<br />
А за ним німий Ярема.<br />
Зелена діброва,<br />
І темний гай, і Дніпр дужий,<br />
І високі гори,<br />
Небо, зорі, добро, люде<br />
І лютеє горе —<br />
Все пропало, все! нічого<br />
Не знає, не бачить,<br />
Як убитий. Тяжко йому,<br />
Тяжко, а не плаче.<br />
Ні, не плаче: змія люта,<br />
Жадна випиває<br />
Його сльози, давить душу,<br />
Серце роздирає.<br />
"Ой ви, сльози, дрібні сльози!<br />
Ви змиєте горе;<br />
Змийте його... тяжко! нудно!<br />
І синього моря,<br />
І Дніпра, щоб вилить люте,<br />
І Дніпра не стане.<br />
Занапастить хіба душу?<br />
Оксано, Оксано!<br />
Де ти, де ти? подивися,<br />
Моя ти єдина,<br />
Подивися на Ярему.<br />
Де ти? Може, гине,<br />
Може, тяжко клене долю,<br />
Клене, умирає<br />
Або в пана у кайданах<br />
У склепу конає.<br />
Може, згадує Ярему,<br />
Згадує Вільшану,<br />
Кличе чого: "Серце моє,<br />
Обніми Оксану!<br />
Обнімемось, мій соколе!<br />
Навіки зомлієм.<br />
Нехай ляхи знущаються,<br />
Не почуєм!.." Віє,<br />
Віє вітер з-за Лиману,<br />
Гне тополю в полі, —<br />
І дівчина похилиться,<br />
Куди гне недоля.<br />
Посумує, пожуриться,<br />
Забуде... і, може...<br />
У жупані, сама пані;<br />
А лях... боже, боже!<br />
Карай пеклом мою душу,<br />
Вилий муки море,<br />
Розбий кару надо мною,<br />
Та не таким горем<br />
Карай серце: розірветься,<br />
Хоч би було камень.<br />
Доле моя! серце моє!<br />
Оксано, Оксано!<br />
Де ти ділася-поділась?"<br />
І хлинули сльози;<br />
Дрібні-дрібні полилися.<br />
Де вони взялися!<br />
А Залізняк гайдамакам<br />
Каже опинитись:<br />
"У ліс, хлопці! вже світає,<br />
І коні пристали:<br />
Попасемо", — і тихенько<br />
У лісі сховались.<br />
<br />
Гупалівщина<br />
<br />
Зійшло сонце; Україна<br />
Де палала, тліла,<br />
А де шляхта, запертися,<br />
У будинках мліла.<br />
Скрізь по селах шибениці;<br />
Навішано трупу —<br />
Тілько старших, а так шляхта<br />
Купою на купі.<br />
На улицях, на розпуттях<br />
Собаки, ворони<br />
Гризуть шляхту, клюють очі;<br />
Ніхто не боронить.<br />
Та й нікому: осталися<br />
Діти та собаки, —<br />
Жінки навіть з рогачами<br />
Пішли в гайдамаки.<br />
<br />
Отаке-то було лихо<br />
По всій Україні!<br />
Гірше пекла... А за віщо,<br />
За що люде гинуть?<br />
Того ж батька, такі ж діти, —<br />
Жити б та брататься.<br />
Ні, не вміли, не хотіли,<br />
Треба роз'єднаться!<br />
Треба крові, брата крові,<br />
Бо заздро, що в брата<br />
Є в коморі і надворі,<br />
І весело в хаті!<br />
"Уб'єм брата! спалим хату!" —<br />
Сказали, і сталось-<br />
Все б, здається; ні, на кару<br />
Сироти остались.<br />
В сльозах росли, та й виросли;<br />
Замучені руки<br />
Розв'язались — і кров за кров,<br />
І муки за муки!<br />
Болить серце, як згадаєш:<br />
Старих слов'ян діти<br />
Впились кров'ю. А хто винен?<br />
Ксьондзи, єзуїти.<br />
<br />
Мандрували гайдамаки<br />
Лісами, ярами,<br />
А за ними і Галайда<br />
З дрібними сльозами.<br />
Вже минули Воронівку,<br />
Вербівку; в Вільшану<br />
Приїхали. "Хіба спитать,<br />
Спитать про Оксану?<br />
Не спитаю, щоб не знали,<br />
За що пропадаю".<br />
А тим часом гайдамаки<br />
Й Вільшану минають.<br />
Питається у хлопчика:<br />
"Що, титаря вбили?"<br />
"Ба ні, дядьку; батько казав,<br />
Що його спалили<br />
Оті ляхи, що там лежать,<br />
І Оксану вкрали.<br />
А титаря на цвинтарі<br />
Вчора поховали".<br />
Не дослухав... "Неси, коню!"<br />
І поводи кинув.<br />
"Чом я вчора, поки не знав,<br />
Вчора не загинув!<br />
А сьогодні, коли й умру,<br />
З домовини встану<br />
Ляхів мучить. Серце моє!<br />
Оксано! Оксано!<br />
Де ти?"<br />
Замовк, зажурився,<br />
Поїхав ходою.<br />
Тяжко-важко сіромасі<br />
Боротись з нудьгою.<br />
Догнав своїх. Боровиків<br />
Вже хутір минають.<br />
Корчма тліє з стодолою,<br />
А Лейби немає.<br />
Усміхнувся мій Ярема,<br />
Тяжко усміхнувся.<br />
Отут, отут позавчора<br />
Перед жидом гнувся,<br />
А сьогодні... та й жаль стало,<br />
Що лихо минуло.<br />
Гайдамаки понад яром<br />
З шляху повернули.<br />
Наганяють півпарубка.<br />
Хлопець у свитині<br />
Полатаній, у постолах;<br />
На плечах торбина.<br />
"Гей, старченя! стривай лишень!"<br />
"Я не старець, пане!<br />
Я, як бачте, гайдамака".<br />
"Який же поганий!"<br />
"Відкіля ти?"<br />
"З Керелівки".<br />
"А Будища знаєш?<br />
І озеро коло Будищ?"<br />
"І озеро знаю,<br />
Отам воно; оцим яром<br />
Втрапите до його".<br />
"Що, сьогодня ляхів. бачив?"<br />
"Нігде ні одного;<br />
А вчора було багато.<br />
Вінки не святили:<br />
Не дали ляхи прокляті.<br />
Зате ж їх і били,<br />
І я, й батько святим ножем;<br />
А мати нездужа,<br />
А то й вона б".<br />
"Добре, хлопче.<br />
Ось на ж тобі, друже,<br />
Цей дукачик, та не згуби".<br />
Узяв золотого,<br />
Подивився: "Спасибі вам!"<br />
"Ну, хлопці, в дорогу!<br />
Та чуєте? без гомону.<br />
Галайдо, за мною!<br />
В оцім яру є озеро<br />
Й ліс попід горою,<br />
А в лісі скарб. Як приїдем,<br />
То щоб кругом стали,<br />
Скажи хлопцям. Може, льохи<br />
Стерегти осталась<br />
Яка погань".<br />
Приїхали.<br />
Стали кругом ліса;<br />
Дивляться — нема нікого...<br />
"Ту їх достобіса!<br />
Які груші уродили!<br />
Збивайте, хлоп'ята!<br />
Швидше! швидше! Отак, отак!<br />
І конфедерати<br />
Посипалися додолу,<br />
Груші гнилобокі.<br />
Позбивали, упорались;<br />
Козакам нівроку,<br />
Найшли льохи, скарб забрали,<br />
У ляхів кишені<br />
Потрусили та й потягли<br />
Карати мерзенних<br />
У Лисянку.<br />
<br />
Бенкет у Лисянці<br />
<br />
Смеркалося. Із Лисянки<br />
Кругом засвітило:<br />
Ото Гонта з Залізняком<br />
Люльки закурили.<br />
Страшно, страшно закурили!<br />
І в пеклі не вміють<br />
Отак курить. Гнилий Тікич<br />
Кров'ю червоніє<br />
Шляхетською, жидівською;<br />
А над ним палають<br />
І хатина, і будинок;<br />
Мов доля карає<br />
Вельможного й неможного.<br />
А серед базару<br />
Стоїть Гонта з Залізняком,<br />
Кричать: "Ляхам кари!<br />
Кари ляхам, щоб каялись!"<br />
І діти карають.<br />
Стогнуть, плачуть; один просить,<br />
Другий проклинає;<br />
Той молиться, сповідає<br />
Гріхи перед братом,<br />
Уже вбитим. Не милують,<br />
Карають, завзяті.<br />
Як смерть люта, не вважають<br />
На літа, на вроду<br />
Шляхтяночки й жидівочки.<br />
Тече кров у воду.<br />
.Ні каліка, ані старий,<br />
Ні мала дитина<br />
Не остались, — не вблагали<br />
Лихої години.<br />
Всі полягли, всі покотом;<br />
Ні душі живої<br />
Шляхетської й жидівської.<br />
А пожар удвоє<br />
Розгорівся, розпалався<br />
До самої хмари.<br />
А Галайда, знай, гукає:<br />
"Кари ляхам, кари!"<br />
Мов скажений, мертвих ріже,<br />
Мертвих віша, палить.<br />
"Дайте ляха, дайте жида!<br />
Мало мені, мало!<br />
Дайте ляха, дайте крові<br />
Наточить з поганих!<br />
Крові море... мало моря...<br />
Оксано! Оксано!<br />
Де ти?" — крикне й сховається<br />
В полум'ї, в пожарі.<br />
А тим часом гайдамаки<br />
Столи вздовж базару<br />
Поставили, несуть страву,<br />
Де що запопали,<br />
Щоб засвітла повечерять.<br />
"Гуляй!" — загукали.<br />
Вечеряють, а кругом їх<br />
Пекло червоніє.<br />
У полум'ї, повішані<br />
На кроквах, чорніють<br />
Панські трупи. Горять крокви<br />
І падають з ними.<br />
"Пийте, діти! пийте, лийте!<br />
З панами такими,<br />
Може, ще раз зустрінемось,<br />
Ще раз погуляєм.—<br />
І поставець одним духом<br />
Залізняк черкає.—<br />
За прокляті ваші трупи,<br />
За душі прокляті<br />
Ще раз вип'ю! Пийте, діти!<br />
Вип'єм, Гонто, брате!<br />
Вип'єм, друже, погуляєм<br />
Укупочці, в парі.<br />
А де ж Волох? заспівай лиш<br />
Нам, старий кобзарю!<br />
Не про дідів, бо незгірше<br />
Й ми ляхів караєм;<br />
Не про лихо; бо ми його<br />
Не знали й не знаєм.<br />
Веселої утни, старче,<br />
Щоб земля ломилась, —<br />
Про вдовицю-молодицю,<br />
Як вона журилась".<br />
<br />
(Кобзар грає й приспівує )<br />
<br />
"Од села до села<br />
Танці та музики;<br />
Курку, яйця продала —<br />
Маю черевики.<br />
Од села до села<br />
Буду танцювати:<br />
Ні корови, ні вола —<br />
Осталася хата.<br />
Я оддам, я продам<br />
Кумові хатину,<br />
Я куплю, я зроблю<br />
Яточку під тином;<br />
Торгувать, шинкувать<br />
Буду чарочками,<br />
Танцювать та гулять<br />
Таки з парубками.<br />
Ох ви, дітки мої,<br />
Мої голуб'ята,<br />
Не журіться, подивіться,<br />
Як танцює мати.<br />
Сама в найми піду,<br />
Діток в школу оддам,<br />
А червоним черевичкам<br />
Таки дам, таки дам!"<br />
<br />
"Добре! добре! Ну, до танців,<br />
До танців, кобзарю!"<br />
Сліпий вшкварив — навприсядки<br />
Пішли по базару.<br />
Земля гнеться. "Нумо, Гонто!"<br />
"Нум, брате Максиме!<br />
Ушкваримо, мій голубе,<br />
Поки не загинем!"<br />
<br />
"Не дивуйтеся, дівчата,<br />
Що я обідрався;<br />
Бо мій батько робив гладко,<br />
То й я в його вдався".<br />
"Добре, брате, єй же.богу!"<br />
"Ану ти, Максиме!"<br />
"Постривай лиш!"<br />
<br />
"Отак чини, як я чиню:<br />
Люби дочку абичию —<br />
Хоч попову, хоч дякову,<br />
Хоч хорошу мужикову".<br />
<br />
Всі танцюють, а Галайда<br />
Не чує, не бачить.<br />
Сидить собі кінець стола,<br />
Тяжко-важко плаче,<br />
Як дитина. Чого б, бачся?<br />
В червонім жупані,<br />
І золото, і слава є,<br />
Та нема Оксани;<br />
Ні з ким долю поділити,<br />
Ні з ким заспівати;<br />
Один, один сиротою<br />
Мусить пропадати.<br />
А того, того й не знає,<br />
Що його Оксана<br />
По тім боці за Тікичем<br />
В будинку з панами,<br />
З тими самими ляхами,<br />
Що замордували<br />
Її батька. Недолюди,<br />
Тепер заховались<br />
За мурами та дивитесь,<br />
Як жиди конають,<br />
Брати ваші! А Оксана<br />
В вікно поглядає<br />
На Лисянку засвічену.<br />
"Де то мій Ярема?" —<br />
Сама думає. Не знає,<br />
Що він коло неї,<br />
У Лисянці, не в свитині —<br />
В червонім жупані,<br />
Сидить один та думає:<br />
"Де моя Оксана?<br />
Де вона, моя голубка<br />
Приборкана, плаче?"<br />
Тяжко йому.<br />
А із яру<br />
В киреї козачій<br />
Хтось крадеться.<br />
"Хто ти такий?"<br />
Галайда питає.<br />
"Я посланець пана Гонти.<br />
Нехай погуляє,<br />
Я підожду".<br />
"Ні, не діждеш,<br />
Жидівська собако!"<br />
"Ховай боже, який я жид!<br />
Бачиш? Гайдамака!<br />
Ось копійка... подивися...<br />
Хіба ти не знаєш?"<br />
"Знаю, знаю, — і свячений<br />
З халяви виймає.—<br />
Признавайсь, проклятий жиде,<br />
Де моя Оксана?"<br />
Та й замахнувсь.<br />
"Ховай боже!..<br />
В будинку... з панами...<br />
Вся в золоті..."<br />
"Виручай же!<br />
Виручай, проклятий!"<br />
"Добре, добре... Які ж бо ви,<br />
Яремо, завзяті!<br />
Іду зараз і виручу:<br />
Гроші мур ламають.<br />
Скажу ляхам — замість Паца..."<br />
"Добре, добре! знаю.<br />
Іди швидче!"<br />
"Зараз, зараз!<br />
Гонту забавляйте,<br />
З півупруга, а там нехай.<br />
Ідіть же гуляйте...<br />
Куди везти?"<br />
"У Лебедин!<br />
У Лебедин, — чуєш?"<br />
"Чую, чую".<br />
І Галайда<br />
З Гонтою танцює.<br />
А Залізняк бере кобзу:<br />
"Потанцюй, кобзарю,<br />
Я заграю".<br />
Навприсядки<br />
Сліпий по базару<br />
Оддирає постолами,<br />
Додає словами:<br />
<br />
"На городі пастернак;<br />
Чи я ж тобі не козак, не козак?<br />
Чи я ж тебе не люблю, не люблю?<br />
Чи я ж тобі черевичків не куплю?<br />
Куплю, куплю чорпнобрива.<br />
Куплю, куплю того дива.<br />
Буду, серце, ходить,<br />
Буду, серце, любить".<br />
<br />
"Ой гоп,гопака!<br />
Полюбила козака,<br />
Та рудого, та старого —<br />
Лиха доля така.<br />
Іди ж доле, за журбою,<br />
А ти, старий, за водою,<br />
А я — так до шинку.<br />
Вип'ю чарку, вип'ю другу,<br />
Вип'ю третю на потуху.<br />
П'яту, шосту, та й кінець.<br />
Пішла баба у танець,<br />
А за нею горобець<br />
Викрутасом-вихилясом...<br />
Молодець горобець!<br />
Старий рудий бабу кличе,<br />
А та йому дулі тиче:<br />
"Оженився, сатано, —<br />
Заробляй же на пшоно;<br />
Треба діток годувать,<br />
Треба діток одягать.<br />
А я буду добувать,<br />
А ти, старий, не гріши,<br />
Та в запічку колиши,<br />
Та мовчи, не диши".<br />
<br />
"Як була я молодою преподобницею,<br />
Повісила хвартушину над віконницею;<br />
Хто йде — не мине,<br />
То кивне, то моргне.<br />
А я шовком вишиваю,<br />
В кватирочку виглядаю:<br />
Семени, Івани,<br />
Надівайте жупани,<br />
Та ходімо погуляймо,<br />
Та сядемо заспіваймо".<br />
<br />
"Заганяйте квочку в бочку,<br />
А курчата в вершу<br />
. . . . . . . . . .<br />
. . . . . . . . . .<br />
І... гу!<br />
Загнув батько дугу,<br />
Тягне мати супоню.<br />
А ти зав'яжи, доню".<br />
<br />
"Чи ще? чи годі?"<br />
"Ще, ще!<br />
Хоч погану! самі ноги носять"<br />
<br />
"Ой сип сирівець<br />
Та криши опеньки:<br />
Дід та баба,<br />
То й до ладу, —<br />
Обоє раденькі.<br />
<br />
Ой сип сирівець<br />
Та криши петрушку:<br />
. . . . . . . . . .<br />
. . . . . . . . . .<br />
Ой сип сирівець<br />
Та накриши хріну:<br />
. . . . . . . . . .<br />
. . . . . . . . . .<br />
Ой сип воду, воду<br />
Та пошукай броду, броду..."<br />
<br />
"Годі, годі! — кричить Гонта.<br />
Годі, погасає.<br />
Світла, діти!.. А де Лейба?<br />
Ще його немає?<br />
Найти його та повісить.<br />
Петелька свиняча!<br />
Гайда, діти! погасає<br />
Каганець козачий".<br />
А Галайда: "Отамане!<br />
Погуляймо, батьку!<br />
Дивись — горить; на базарі<br />
І видко, і гладко.<br />
Потанцюєм. Грай, кобзарю!"<br />
"Не хочу гуляти!<br />
Огню, діти! дьогтю, клоччя!<br />
Давайте гармати;<br />
В потайники пустіть огонь!<br />
Думають, жартую!"<br />
Заревіли гайдамаки:<br />
"Добре, батьку! чуєм!"<br />
Через греблю повалили,<br />
Гукають, співають.<br />
А Галайда кричить: "Батьку!<br />
Стійте!.. пропадаю!<br />
Постривайте, не вбивайте:<br />
Там моя Оксана.<br />
Годиночку, батьки мої!<br />
Я її достану!"<br />
"Добре, добре!.. Залізняче,<br />
Гукни, щоб палили.<br />
Преподобиться з ляхами...<br />
А ти, сизокрилий,<br />
Найдеш іншу".<br />
Оглянувся —<br />
Галайди немає.<br />
Ревуть гори — і будинок<br />
З ляхами гуляє<br />
Коло хмари. Що осталось,<br />
Пеклом запалало...<br />
"Де Галайда?" — Максим кличе.<br />
І сліду не стало...<br />
<br />
Поки хлоп'ята танцювали,<br />
Ярема з Лейбою прокрались<br />
Аж у будинок, в самий льох;<br />
<br />
Оксану вихопив чуть живу<br />
Ярема з льоху та й полинув<br />
У Лебедин...<br />
<br />
Лебедин<br />
<br />
"Я сирота з Вільшаної,<br />
Сирота, бабусю.<br />
Батька ляхи замучили,<br />
А мене... боюся.<br />
Боюсь згадать, моя сиза...<br />
Узяли з собою.<br />
Не розпитуй, бабусенько,<br />
Що було зо мною.<br />
Я молилась, я плакала,<br />
Серце розривалось,<br />
Сльози сохли, душа мерла...<br />
Ох, якби я знала,<br />
Що побачу його ще раз,<br />
Що побачу знову, —<br />
Вдвоє, втроє б витерпіла<br />
За єдине слово!<br />
Вибачай, моя голубко!<br />
Може, я грішила,<br />
Може, бог за те й карає,<br />
Що я полюбила, —<br />
Полюбила стан високий<br />
І карії очі,<br />
Полюбила, як уміла,<br />
Як серденько хоче.<br />
Не за себе, не за батька<br />
Молилась в неволі, —<br />
Ні,бабусю, а за його,<br />
За милого, долю.<br />
Карай, боже! твою правду<br />
Я витерпіть мушу.<br />
Страшно сказать: я думала<br />
Занапастить душу-<br />
Якби не він, може б... може,<br />
І занапастила.<br />
Тяжко було! Я думала:<br />
"О боже мій милий!<br />
Він сирота, — хто без мене<br />
Його привітає?<br />
Хто про долю, про недолю,<br />
Як я, розпитає?<br />
Хто обійме, як я, його?<br />
Хто душу покаже?<br />
Хто сироті убогому<br />
Добре слово скаже?"<br />
Я так думала, бабусю,<br />
І серце сміялось:<br />
"Я сирота: без матері,<br />
Без батька осталась,<br />
І він один на всім світі,<br />
Один мене любить;<br />
А почує, що я вбилась,<br />
То й себе погубить".<br />
Так я думала, молилась,<br />
Ждала, виглядала.<br />
Нема його, не прибуде, —<br />
Одна я осталась..."<br />
Та й заплакала. Черниця,<br />
Стоя коло неї,<br />
Зажурилась.<br />
"Бабусенько!<br />
Скажи мені, де я?"<br />
"В Лебедині, моя пташко,<br />
Не вставай: ти хвора".<br />
"В Лебедині! чи давно я?"<br />
"Ба ні, позавчора".<br />
"Позавчора?.. Стривай, стривай...<br />
Пожар над водою...<br />
Жид, будинок, Майданівка...<br />
Зовуть Галайдою..."<br />
"Галайдою Яремою<br />
Себе називає<br />
Той, що привіз..."<br />
"Де він, де він?<br />
Тепер же я знаю!.."<br />
"Через тиждень обіцявся<br />
Прийти за тобою".<br />
"Через тиждень! через тиждень!<br />
Раю мій, покою!<br />
Бабусенько, минулася<br />
Лихая година!<br />
Той Галайда — мій Ярема!..<br />
По всій Україні<br />
Його знають. Я бачила,<br />
Як села горіли;<br />
Я бачила — кати-ляхи<br />
Трусилися, мліли,<br />
Як хто скаже про Галайду.<br />
Знають вони, знають,<br />
Хто такий, і відкіля він,<br />
І кого шукає!..<br />
Мене шукав, мене найшов.<br />
Орел сизокрилий!<br />
Прилітай же, мій соколе,<br />
Мій голубе сизий!<br />
Ох, як весело на світі,<br />
Як весело стало!<br />
Через тиждень, бабусенько..<br />
Ще три дні осталось.<br />
Ох, як довго!..<br />
"Загрібай, мамо, жар, жар,<br />
Буде тобі дочки жаль, жаль..."<br />
Ох, як весело на світі!<br />
А тобі, бабусю,<br />
Чи весело?"<br />
"Я тобою,<br />
Пташко, веселюся".<br />
"А чом же ти не співаєш?"<br />
"Я вже одспівала..."<br />
Задзвонили до вечерні;<br />
Оксана осталась,<br />
А черниця, помолившись,<br />
В храм пошкандибала.<br />
Через тиждень в Лебедині<br />
У церкві співали:<br />
Ісаія, ли й куй! Вранці<br />
Ярему вінчали;<br />
А ввечері мій Ярема<br />
(От хлопець звичайний!),<br />
Щоб не сердить отамана,<br />
Покинув Оксану:<br />
Ляхів кінча; з Залізняком<br />
Весілля справляє<br />
В Уманщині, на пожарах.<br />
Вона виглядає, —<br />
Виглядає, чи не їде<br />
З боярами в гості —<br />
Перевезти із келії<br />
В хату на помості.<br />
Не журися, сподівайся<br />
Та богу молися.<br />
А мені тепер на Умань<br />
Треба подивитись.<br />
<br />
Гонта в Умані<br />
<br />
Хвалилися гайдамаки,<br />
на Умань ідучи:<br />
"Будем драти, пане-брате,<br />
З китайки онучі".<br />
<br />
Минають дні, минає літо,<br />
А Україна, знай, горить;<br />
По селах голі плачуть діти —<br />
Батьків немає. Шелестить<br />
Пожовкле листя по діброві;<br />
Гуляють хмари; сонце спить;<br />
Нігде не чуть людської мови;<br />
Звір тілько виє по селу,<br />
Гризучи трупи. Не ховали,<br />
Вовків ляхами годували,<br />
Аж поки снігом занесло<br />
Огризки вовчі...<br />
Не спинила хуртовина<br />
Пекельної кари:<br />
Ляхи мерзли, а козаки<br />
Грілись на пожарі.<br />
Встала й весна, чорну землю<br />
Сонну розбудила,<br />
Уквітчала її рястом,<br />
Барвінком укрила;<br />
І на полі жайворонок,<br />
Соловейко в гаї<br />
Землю, убрану весною,<br />
Вранці зустрічають<br />
Рай, та й годі! А для кого?<br />
Для людей. А люде?<br />
Не хотять на його й глянуть,<br />
А глянуть — огудять.<br />
Треба кров'ю домальовать,<br />
Освітить пожаром;<br />
Сонця мало, рясту мало,<br />
І багато хмари.<br />
Пекла мало!.. Люде, люде!<br />
Коли-то з вас буде<br />
Того добра, що маєте?<br />
Чудні, чудні люде!<br />
Не спинила весна крові,<br />
Ні злості людської.<br />
Тяжко глянуть; а згадаєм —<br />
Так було і в Трої.<br />
Так і буде.<br />
Гайдамаки<br />
Гуляють, карають;<br />
Де проїдуть — земля горить,<br />
Кров'ю підпливає.<br />
Придбав Максим собі сина<br />
На всю Україну.<br />
Хоч не рідний син Ярема,<br />
А щира. дитина.<br />
Максим ріже, а Ярема<br />
Не ріже — лютує:<br />
З ножем в руках, на пожарах<br />
І днює й ночує.<br />
Не милує, не минає<br />
Нігде ні одного:<br />
За титаря ляхам платить,<br />
За батька святого,<br />
За Оксану... та й зомліє,<br />
Згадавши Оксану.<br />
А Залізняк: "Гуляй, сину,<br />
Поки доля встане!<br />
Погуляєм!"<br />
Погуляли<br />
Купою на купі<br />
Од Києва до Умані<br />
Лягли ляхи трупом.<br />
Як та хмара, гайдамаки<br />
Умань обступили<br />
Опівночі; до схід сонця<br />
Умань затопили;<br />
Затопили, закричали:<br />
"Карай ляха знову!"<br />
Покотились по базару<br />
Кінні narodowi;<br />
Покотились малі діти<br />
І каліки хворі.<br />
Гвалт і галас. На базарі,<br />
Як посеред моря<br />
Кровавого, стоїть Гонта<br />
З Максимом завзятим.<br />
Кричать удвох: "Добре, діти!<br />
Отак їх, проклятих!"<br />
Аж ось ведуть гайдамаки<br />
Ксьондза-єзуїта<br />
І двох хлопців. "Гонто, Гонто!<br />
Оце твої діти.<br />
Ти нас ріжеш — заріж і їх:<br />
Вони католики.<br />
Чого ж ти став? чом не ріжеш?<br />
Поки невеликі,<br />
Заріж і їх, бо виростуть,<br />
То тебе заріжуть..."<br />
"Убийте пса! а собачат<br />
Своєю заріжу.<br />
Клич громаду. Признавайтесь,<br />
Що ви католики!"<br />
"Католики... бо нас мати..."<br />
"Боже мій великий!<br />
Мовчіть, мовчіть! знаю, знаю!"<br />
Зібралась громада.<br />
"Мої діти католики...<br />
Щоб не було зради,<br />
Щоб не було поговору,<br />
Панове громадо!<br />
Я присягав, брав свячений<br />
Різать католика.<br />
Сини мої, сини мої!<br />
Чом ви не великі?<br />
Чом ви ляха не ріжете?.."<br />
"Будем різать, тату!"<br />
"Не будете! не будете!<br />
Будь проклята мати,<br />
Та проклята католичка,<br />
Що вас породила!<br />
Чом вона вас до схід сонця<br />
Була не втопила?<br />
Менше б гріха: ви б умерли<br />
Не католиками;<br />
А сьогодні, сини мої,<br />
Горе мені з вами!<br />
Поцілуйте мене, діти,<br />
Бо не я вбиваю,<br />
А присяга". Махнув ножем —<br />
І дітей немає!<br />
Попадали зарізані.<br />
"Тату! — белькотали, —<br />
Тату, тату... ми не ляхи!<br />
Ми..." — та й замовчали.<br />
"Поховать хіба?"<br />
"Не треба!<br />
Вони католики.<br />
Сини мої, сини мої!<br />
Чом ви не великі?<br />
Чом ворога не різали?<br />
Чом матір не вбили,<br />
Ту прокляту католичку,<br />
Що вас породила?..<br />
Ходім, брате!"<br />
Взяв Максима,<br />
Пішли вздовж базару<br />
І обидва закричали:<br />
"Кари ляхам, кари!"<br />
І карали: страшно, страшно<br />
Умань запалала.<br />
Ні в будинку, ні в костьолі,<br />
Нігде не осталось,<br />
Всі полягли. Того лиха<br />
Не було ніколи,<br />
Що в Умані робилося.<br />
Базиліан школу,<br />
Де учились Гонти діти,<br />
Сам Гонта руйнує:<br />
"Ти поїла моїх діток! —<br />
Гукає, лютує. —<br />
Ти поїла невеликих,<br />
Добру не навчила!..<br />
Валіть стіни!"<br />
Гайдамаки<br />
Стіни розвалили, —<br />
Розвалили, об каміння<br />
Ксьондзів розбивали,<br />
А школярів у криниці<br />
Живих поховали.<br />
До самої ночі ляхів мордували;<br />
Душі не осталось. А Гонта кричить:<br />
"Де ви, людоїди? де ви поховались?<br />
З'їли моїх діток, — тяжко мені жить!<br />
Тяжко мені плакать! ні з ким говорить!<br />
Сини мої любі, мої чорноброві!<br />
Де ви поховались? Крові мені, крові!<br />
Шляхетської крові, бо хочеться пить,<br />
Хочеться дивитись, як вона чорніє,<br />
Хочеться напитись... Чом вітер не віє,<br />
Ляхів не навіє?.. Тяжко мені жить!<br />
Тяжко мені плакать! Праведнії зорі!<br />
Сховайтесь за хмару: я вас не займав,<br />
Я дітей зарізав!.. Горе мені, горе!<br />
Де я прихилюся?"<br />
Так Гонта кричав,<br />
По Умані бігав. А серед базару,<br />
В крові, гайдамаки ставили столи;<br />
Де що запопали, страви нанесли<br />
І сіли вечерять. Остатняя кара,<br />
Остатня вечеря!<br />
"Гуляйте, сини!<br />
Пийте, поки п'ється, бийте, поки б'ється! —<br />
Залізняк гукає, — Ану, навісний,<br />
Ушквар нам що-небудь, нехай земля гнеться,<br />
Нехай погуляють мої козаки!"<br />
І кобзар ушкварив:<br />
<br />
"А мій батько орандар,<br />
Чоботар;<br />
Моя мати пряха<br />
Та сваха;<br />
Брати мої, соколи,<br />
Привели<br />
І корову із діброви,<br />
І намиста нанесли.<br />
А я собі Христя<br />
В намисті,<br />
А на лиштві листя<br />
Та листя,<br />
І чоботи, і підкови.<br />
Вийду вранці до корови,<br />
Я корову напою,<br />
Подою,<br />
З парубками постою,<br />
Постою".<br />
<br />
"Ой гоп по вечері,<br />
Замикайте, діти, двері,<br />
А ти, стара, не журись<br />
Та до мене пригорнись!"<br />
<br />
Всі гуляють. А де ж Гонта?<br />
Чом він не гуляє?<br />
Чому не п'є з козаками?<br />
Чому не співає?<br />
Нема його; тепер йому,<br />
Мабуть, не до неї,<br />
Не до співи.<br />
А хто такий<br />
У чорній киреї<br />
Через базар переходить?<br />
Став; розрива купу<br />
Ляхів мертвих: шука когось.<br />
Нагнувся, два трупи<br />
Невеликих взяв на плечі<br />
І, позад базару,<br />
Через мертвих переступа,<br />
Криється в пожарі<br />
За костьолом. Хто ж це такий?<br />
Гонта, горем битий,<br />
Несе дітей поховати,<br />
Землею накрити,<br />
Щоб козацьке мале тіло<br />
Собаки не їли.<br />
І темними улицями,<br />
Де менше горіло,<br />
Поніс Гонта дітей своїх,<br />
Щоб ніхто не бачив,<br />
Де він синів поховає<br />
І як Гонта плаче.<br />
Виніс в поле, геть од шляху,<br />
Свячений виймає<br />
І свяченим копа яму.<br />
А Умань палає,<br />
Світить Гонті до роботи<br />
І на дітей світить.<br />
Неначе сплять одягнені.<br />
Чого ж страшні діти?<br />
Чого Гонта ніби краде<br />
Або скарб ховає?<br />
Аж труситься. Із Умані<br />
Де-де чуть — гукають<br />
Товариші-гайдамаки;<br />
Гонта мов не чує,<br />
Синам хату серед степу<br />
Глибоку будує.<br />
Та й збудував. Бере синів,<br />
Кладе в темну хату<br />
Й не дивиться, ніби чує:<br />
"Ми не ляхи, тату!"<br />
Поклав обох; із кишені<br />
Китайку виймає;<br />
Поцілував мертвих в очі,<br />
Хрестить, накриває<br />
Червоною китайкою<br />
Голови козачі.<br />
Розкрив, ще раз подивився...<br />
Тяжко-важко плаче:<br />
"Сини мої, сини мої!<br />
На ту Україну<br />
Дивітеся: ви за неї<br />
Й я за неї гину.<br />
А хто мене поховає?<br />
На чужому полі<br />
Хто заплаче надо мною?<br />
Доле моя, доле!<br />
Доле моя нещаслива!<br />
Що ти наробила?<br />
Нащо мені дітей дала?<br />
Чом мене не вбила?<br />
Нехай вони б поховали,<br />
А то я ховаю".<br />
Поцілував, перехрестив,<br />
Покрив, засипає:<br />
"Спочивайте, сини мої,<br />
В глибокій оселі!<br />
Сука мати не придбала<br />
Нової постелі.<br />
Без васильків і без рути<br />
Спочивайте, діти,<br />
Та благайте, просіть бога,<br />
Нехай на сім світі<br />
Мене за вас покарає,<br />
За гріх сей великий.<br />
Просіть, сини! я прощаю,<br />
Що ви католики".<br />
Зрівняв землю, покрив дерном,<br />
Щоб ніхто не бачив,<br />
Де полягли Гонти діти,<br />
Голови козачі.<br />
"Спочивайте, виглядайте,<br />
Я швидко прибуду.<br />
Укоротив я вам віку,<br />
І мені те буде.<br />
І мене вб'ють... коли б швидче!<br />
Та хто поховає?<br />
Гайдамаки!.. Піду ще раз.<br />
Ще раз погуляю!.."<br />
Пішов Гонта похилившись;<br />
Іде, спотикнеться.<br />
Пожар світить; Гонта гляне,<br />
Гляне — усміхнеться.<br />
Страшно, страшно усміхався,<br />
На степ оглядався.<br />
Утер очі... тілько мріє<br />
В диму, та й сховався.<br />
<br />
Епілог<br />
<br />
Давно те минуло, як, мала дитина,<br />
Сирота в ряднині, я колись блукав<br />
Без свити, без хліба по тій Україні,<br />
Де Залізняк, Гонта з свяченим гуляв.<br />
Давно те минуло, як тими шляхами,<br />
Де йшли гайдамаки, — малими ногами<br />
Ходив я, та плакав, та людей шукав,<br />
Щоб добру навчили. Я тепер згадав,<br />
Згадав, та й жаль стало, що лихо минуло.<br />
Молодеє лихо! якби ти вернулось,<br />
Проміняв би долю, що маю тепер.<br />
Згадаю те лихо, степи ті безкраї,<br />
І батька, і діда старого згадаю...<br />
Дідусь ще гуляє, а батько вже вмер.<br />
Бувало, в неділю, закривши мінею,<br />
По чарці з сусідом випивши тієї,<br />
Батько діда просить, щоб той розказав<br />
Про Коліївщину, як колись бувало,<br />
Як Залізняк, Гонта ляхів покарав.<br />
Столітнії очі, як зорі, сіяли,<br />
А слово за словом сміялось, лилось:<br />
Як ляхи конали, як Сміла горіла.<br />
Сусіди од страху, од жалю німіли.<br />
І мені, малому, не раз довелось<br />
За титаря плакать. І ніхто не бачив,<br />
Що мала дитина у куточку плаче.<br />
Спасибі, дідусю, що ти заховав<br />
В голові столітній ту славу козачу:<br />
Я її онукам тепер розказав.<br />
<br />
Вибачайте, люде добрі,<br />
Що козацьку славу<br />
Так навмання розказую,<br />
Без книжної справи.<br />
Так дід колись розказував,<br />
Нехай здоров буде!<br />
А я за ним. Не знав старий,<br />
Що письменні люде<br />
Тії речі прочитають.<br />
Вибачай, дідусю, —<br />
Нехай лають; а я поки<br />
До своїх вернуся<br />
Та доведу вже до краю,<br />
Доведу — спочину<br />
Та хоч крізь сон подивлюся<br />
На ту Україну,<br />
Де ходили гайдамаки<br />
З святими ножами, —<br />
На ті шляхи, що я міряв<br />
Малими ногами.<br />
<br />
Погуляли гайдамаки,<br />
Добре погуляли:<br />
Трохи не рік шляхетською<br />
Кров'ю напували<br />
Україну, та й замовкли —<br />
Ножі пощербили.<br />
Нема Гонти; нема йому<br />
Хреста, ні могили 6в.<br />
Буйні вітри розмахали<br />
Попіл гайдамаки,<br />
І нікому помолитись,<br />
Нікому заплакать.<br />
Один тілько брат названий<br />
Оставсь на всім світі,<br />
Та й той — почув, що так страшно<br />
Пекельнії діти<br />
Його брата замучили,<br />
Залізняк заплакав<br />
Вперше зроду; сльози не втер,<br />
Умер неборака.<br />
Нудьга його задавила<br />
На чужому полі,<br />
В чужу землю положила:<br />
Така його доля!<br />
Сумно-сумно гайдамаки<br />
Залізную силу<br />
Поховали; насипали<br />
Високу могилу;<br />
Заплакали, розійшлися,<br />
Відкіля взялися.<br />
<br />
Один тілько мій Ярема<br />
На кий похилився,<br />
Стояв довго. "Спочинь, батьку,<br />
На чужому полі,<br />
Бо на своїм нема місця,<br />
Нема місця волі...<br />
Спи, козаче, душа щира!<br />
Хто-небудь згадає".<br />
<br />
Пішов степом сіромаха,<br />
Сльози утирає.<br />
Довго, довго оглядався,<br />
Та й не видко стало.<br />
Одна чорна серед степу<br />
Могила осталась.<br />
<br />
Посіяли гайдамаки<br />
В Україні жито,<br />
Та не вони його жали.<br />
Що мусим робити?<br />
Нема правди, не виросла;<br />
Кривда повиває-<br />
Розійшлися гайдамаки,<br />
Куди який знає:<br />
Хто додому, хто в діброву,<br />
З ножем у халяві,<br />
Жидів кінчать. Така й досі<br />
Осталася слава.<br />
А тим часом стародавню<br />
Січ розруйнували:<br />
Хто на Кубань, хто за Дунай,<br />
Тілько і остались,<br />
Що пороги серед степу.<br />
Ревуть завивають:<br />
"Поховали дітей наших<br />
І нас розривають".<br />
Ревуть собі й ревітимуть —<br />
їх люде минули;<br />
А Україна навіки,<br />
Навіки заснула.<br />
<br />
З того часу в Україні<br />
Жито зеленіє;<br />
Не чуть плачу, ні гармати,<br />
Тілько вітер віє,<br />
Нагинає верби в гаї,<br />
А тирсу на полі.<br />
Все замовкло. Нехай мовчить:<br />
Така божа воля.<br />
<br />
Тілько часом увечері<br />
Понад Дніпром, гаєм<br />
Ідуть старі гайдамаки,<br />
Ідучи співають:<br />
<br />
"А в нашого Галайди хата на помості.<br />
Грай, море! добре, море!<br />
Добре буде, Галайда!"<br />
<br />
[Квітень—листопад 1841]<br />
<br />
Передмова<br />
<br />
По мові — передмова. Можна і без неї, так ось бачте що: все, що я бачив надрукованого, — тілько бачив, а прочитав дуже небагато, — всюди є передслово, а в мене нема. Якби я не друкував своїх "Гайдамаків", то воно б не треба і передмови. А коли вже пускаю в люди, то треба і з чим, щоб не сміялись на обірванців, щоб не сказали: "От який! хіба діди та батьки дурніші були, що не пускали в люди навіть граматки без предисловія". Так, далебі, так, вибачайте, треба предисловіє. Так як же його скомпоновать? щоб, знаєте, не було і кривди, щоб не було і правди, а так, як всі предисловія компонуються. Хоч убий, не вмію; треба б хвалить, так сором, а гудить не хочеться. Начнем же уже начало книги с и ц е: весело подивиться на сліпого кобзаря, як він сидить собі з хлопцем, сліпий, під тином, і весело послухать його, як він заспіває думу про те, що давно діялось, як боролися ляхи з козаками; весело... а всетаки скажеш: "Слава богу, що минуло", — а надто як згадаєш, що ми одної матері діти, що всі ми слав'яне. Серце болить, а розказувать треба: нехай бачать сини і внуки, що батьки їх помилялись, нехай братаються знову з своїми ворогами. Нехай житом-пшеницею, як золотом, покрита, не розмежованою останеться навіки од моря і до моря — слав'янськая земля. Про те, що діялось на Украйні 1768 року, розказую так, як чув од старих людей; надрукованого і критикованого нічого не читав, бо, здається, і нема нічого. Галайда вполовину видуманий, а смерть вільшанського титаря правдива, бо ще є люди, которі його знали. Гонта і Залізняк, отамани того кровавого діла, може, виведені в мене не так, як вони були, — за це не ручаюсь. Дід мій, нехай здоров буде, коли зачина розказувать що-небудь таке, що не сам бачив, а чув, то спершу скаже: "Коли старі люди брешуть, то й я з ними".<br />
<br />
ПАНОВЕ СУБСКРИБЕНТИ!<br />
<br />
"Бачимо, бачимо, що одурив, та ще хоче і одбрехаться!" Отак ви вслух подумаєте, як прочитаєте мої "Гайдамаки". Панове громадо! далебі, не брешу. Ось бачите що! Я думав, і дуже хотілось мені надрукувать ваші козацькі імена рядочком гарненько; уже було і найшлося їх десятків зо два, зо три. Слухаю, виходить разномова: один каже — "треба", другий каже — "не треба", третій — нічого не каже. Я думав: "Що тут робить на світі?" Взяв та й проциндрив гарненько ті гроші, що треба було заплатить за аркуш надрукованого паперу, а до вас і ну писать оцю цидулу! Все б то це нічого! Чого не трапляється на віку! Все буває, як на довгій ниві. Та ось лихо мені на безголов'я! Єсть ще і такі паничі, що соромились свою благородну фамілію (Кирпа-Гнучкошиєнко-в) і надрукувать в мужицькій книжці. Далебі, правда!<br />
<br />
Т. Шевченко</p>
            </div>
        </div>
    </div>
        
</body>
</html>
